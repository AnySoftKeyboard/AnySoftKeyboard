<!DOCTYPE html>
<html> <head> <title>Tekstaro de Esperanto</title>

 <meta name="viewport" content="width=device-width, initial-scale=1"> <link rel="stylesheet" type="text/css" href="../stilo/tekstaroserchilo.css"> </head>

 <body class="hamleto tutateksto <body class="hamleto tutateksto  <div class="tekstarkapo"> <h1><a href="../index.html">Tekstaro de Esperanto</a></h1> <h2>Unu teksto el kolekto de Esperantaj tekstoj</h2> <div id="alaktualasekcio"></div>

 </div>

 <div class="tekstarteksto"> <div class="tekstokapo"> <h2><span class="nomo">Hamleto</span></h2> <h2>Reĝido de Danujo</h2> <h2>Tragedio en Kvin Aktoj</h2> <ul> <li>Verkis: <span class="nomo" lang="en" title="Ne-Esperanta nomo. Lingvo: Angla">V. Ŝekspir</span> </li> <li> Tradukis <span class="nomo">L. Zamenhof</span> </li> <li>Eldonado: Presejo de <span class="nomo" lang="de" title="Ne-Esperanta nomo. Lingvo: Germana">W. Tümmel</span> <span class="nomo">Nurnbergo</span> 1894 </li> <li>Grandeco: 135 p.</li> </ul>

 <p class="kapoRespondeco"> La tekston origine enkomputiligis kiel skanitajn bildojn ĉe <a class="URI" href="https://www.onb.ac.at/eo/bibliothek/sammlungen/kolekto-por-planlingvoj/digitaj-dokumentoj/ludwik-l-zamenhof/">https://www.onb.ac.at/eo/bibliothek/sammlungen/kolekto-por-planlingvoj/digitaj-dokumentoj/ludwik-l-zamenhof/</a> <span class="nomo">la Aŭstra Nacia Biblioteko (<span class="fremda" lang="de" title="Ne-Esperanta teksto. Lingvo: Germana">Österreichische Nationalbibliothek</span>)</span> </p>

 <p class="kapoNoto">Proksimuma tradukojaro: 1893</p>

 <p class="kapoNoto">Kreis la Esperantan tekston: <span class="nomo">Zamenhof</span></p>

 <p class="kapoNoto">La skanitajn tekstobildojn transformis en tekston <span class="nomo">Bertilo <span class="fremda" lang="sv" title="Ne-Esperanta teksto. Lingvo: Sveda">Wennergren</span></span>.</p>

 <p class="kapoNoto">Rimarku, ke tiu ĉi teksto estas tiu de la la unua eldono el 1894. La postaj eldonoj enhavas multajn erarojn kaj ŝanĝojn ne-Zamenhofajn. Vidu la detalan analizon de <cite><span class="nomo" lang="fr" title="Ne-Esperanta nomo. Lingvo: Franca">Waringhien</span> en <span class="title">Lingvo kaj Vivo</span></cite>, p. 263.</p>

  </div>

 <div class="personoj" id="hamleto-Personoj"> <h3>Personoj:</h3> <ul class="rololisto"> <li id="bx3" class="rololistero"> <span class="rolo"><span class="nomo">Klaŭdio</span></span>, <span class="rolpriskribo"><span>reĝo de Danujo.</span></span> </li> <li id="bx4" class="rololistero"> <span class="rolo"><span class="nomo">Hamleto</span></span>, <span class="rolpriskribo"><span>filo de la estinta kaj nevo de la nuna reĝo.</span></span> </li> <li id="bx5" class="rololistero"> <span class="rolo"><span class="nomo">Gertrudo</span></span>, <span class="rolpriskribo"><span>reĝino de Danujo, patrino de <span class="nomo">Hamleto</span>.</span></span> </li> <li id="bx6" class="rololistero"> <span class="rolo"><span class="nomo">Polonio</span></span>, <span class="rolpriskribo"><span>eminenta kortegano.</span></span> </li> <li id="bx7" class="rololistero"> <span class="rolo"><span class="nomo">Ofelio</span></span>, <span class="rolpriskribo"><span>filino de <span class="nomo">Polonio</span>.</span></span> </li> <li id="bx8" class="rololistero"> <span class="rolo"><span class="nomo">Horacio</span></span>, <span class="rolpriskribo"><span>amiko de <span class="nomo">Hamleto</span>.</span></span> </li> <li id="bx9" class="rololistero"> <span class="rolo"><span class="nomo">Laerto</span></span>, <span class="rolpriskribo"><span>filo de <span class="nomo">Polonio</span>.</span></span> </li> <li id="bx10" class="rololistero"> <span class="rolo"><span class="nomo" lang="und" title="Ne-Esperanta nomo. Lingvo: nespecifita">Voltimand</span></span> <span class="rolo"><span class="nomo">Kornelio</span></span> <span class="rolo"><span class="nomo" lang="und" title="Ne-Esperanta nomo. Lingvo: nespecifita">Rosenkranz</span></span> <span class="rolo"><span class="nomo" lang="und" title="Ne-Esperanta nomo. Lingvo: nespecifita">Güldenstern</span></span> <span class="rolo"><span class="nomo" lang="und" title="Ne-Esperanta nomo. Lingvo: nespecifita">Osrik</span></span> <span class="rolpriskribo"><span>korteganoj.</span></span> </li> <li id="bx11" class="rololistero"><span class="rolo"><span class="nomo">Pastro</span></span></li> <li id="bx12" class="rololistero"> <span class="rolo"><span class="nomo" lang="und" title="Ne-Esperanta nomo. Lingvo: nespecifita">Marcello</span></span> <span class="rolo"><span class="nomo">Bernardo</span></span> <span class="rolpriskribo"><span>oficiroj.</span></span> </li> <li id="bx13" class="rololistero"> <span class="rolo"><span class="nomo">Francisko</span></span>, <span class="rolpriskribo"><span>soldato.</span></span> </li> <li id="bx14" class="rololistero"> <span class="rolo"><span class="nomo" lang="und" title="Ne-Esperanta nomo. Lingvo: nespecifita">Reinhold</span></span>, <span class="rolpriskribo"><span>servanto de <span class="nomo">Polonio</span>.</span></span> </li> <li id="bx15" class="rololistero"> <span class="rolo"><span class="nomo" lang="und" title="Ne-Esperanta nomo. Lingvo: nespecifita">Fortinbras</span></span>, <span class="rolpriskribo"><span>reĝido de Norvegujo.</span></span> </li> <li id="bx16" class="rololistero"><span class="rolo"><strong>La spirito</strong> de la patro de <span class="nomo">Hamleto</span>.</span></li> <li id="bx17" class="rololistero"><span class="rolo"><strong>Kapitano.</strong></span></li> <li id="bx18" class="rololistero"><span class="rolo"><strong>Nobelo.</strong></span></li> <li id="bx19" class="rololistero"><span class="rolo"><strong>Ambasadoro.</strong></span></li> <li id="bx20" class="rololistero"><span class="rolo"><strong>Aktoroj.</strong></span></li> <li id="bx21" class="rololistero"><span class="rolo"><strong>Servanto.</strong></span></li> </ul>

 <p id="bx22" class="scenajho">Sinjoroj kaj sinjorinoj de la kortego, oficiroj, soldatoj, ŝipanoj, tombistoj, kurieroj kaj popolanoj.</p>

 <p id="bx23" class="scenajho">La agado havas lokon en Elsinoro.</p>

 </div>

 <div class="teatrajho"> <div class="akto" id="hamleto-akto-1"> <h4 id="bx24">Akto 1.</h4> <div class="sceno"> <h5 id="bx25">Sceno 1.</h5> <p id="bx26" class="scenajho">Teraso antaŭ la palaco. <span class="nomo">Francisko</span> staras sur la posteno; <span class="nomo">Bernardo</span> venas.</p>

 <div class="repliko"> <div id="bx27" class="parolanto"> <span class="nomo">Bernardo</span>.</div>

 <p id="bx28">He! Kiu?</p>

 </div>

 <div class="repliko"> <div id="bx29" class="parolanto"> <span class="nomo">Francisko</span>.</div>

 <p id="bx30">Halt’! Respondu: kiu iras?</p>

 </div>

 <div class="repliko"> <div id="bx31" class="parolanto"> <span class="nomo">Bernardo</span>.</div>

 <p id="bx32">La reĝo vivu!</p>

 </div>

 <div class="repliko"> <div id="bx33" class="parolanto"> <span class="nomo">Francisko</span>.</div>

 <p id="bx34">Ĉu <span class="nomo">Bernardo</span>?</p>

 </div>

 <div class="repliko"> <div id="bx35" class="parolanto"> <span class="nomo">Bernardo</span>.</div>

 <p id="bx36">Jes!</p>

 </div>

 <div class="repliko"> <div id="bx37" class="parolanto"> <span class="nomo">Francisko</span>.</div>

 <p id="bx38">Vi akurate venis al la servo!</p>

 </div>

 <div class="repliko"> <div id="bx39" class="parolanto"> <span class="nomo">Bernardo</span>.</div>

 <p id="bx40">Dekdua horo sonis. Iru dormi.</p>

 </div>

 <div class="repliko"> <div id="bx41" class="parolanto"> <span class="nomo">Francisko</span>.</div>

 <p id="bx42">Mi dankas. La malvarmo estas tranĉa, <br>Kaj mi min sentas nun ne tute bone.</p>

 </div>

 <div class="repliko"> <div id="bx43" class="parolanto"> <span class="nomo">Bernardo</span>.</div>

 <p id="bx44">Ĉu ĉio estis orda kaj trankvila?</p>

 </div>

 <div class="repliko"> <div id="bx45" class="parolanto"> <span class="nomo">Francisko</span>.</div>

 <p id="bx46">Eĉ mus’ ne preterkuris.</p>

 </div>

 <div class="repliko"> <div id="bx47" class="parolanto"> <span class="nomo">Bernardo</span>.</div>

 <p id="bx48">Bonan nokton! <br>Se vidos vi <span class="nomo">Marcellon</span>, <span class="nomo">Horacion</span>, <br>Kolegojn miajn, rapidigu ilin!</p>

 </div>

 <div class="repliko"> <div id="bx49" class="parolanto"> <span class="nomo">Francisko</span>.</div>

 <p id="bx50">Jen, ŝajnas, ili. Haltu! Kiu iras?</p>

 </div>

 <p id="bx51" class="sceninstrukcio">(<span class="nomo">Horacio</span> kaj <span class="nomo" lang="und" title="Ne-Esperanta nomo. Lingvo: nespecifita">Marcello</span> venas.)</p>

 <div class="repliko"> <div id="bx52" class="parolanto"> <span class="nomo">Horacio</span>.</div>

 <p id="bx53">Amikoj de la lando.</p>

 </div>

 <div class="repliko"> <div id="bx54" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx55">Kaj de l’ reĝo.</p>

 </div>

 <div class="repliko"> <div id="bx56" class="parolanto"> <span class="nomo">Francisko</span>.</div>

 <p id="bx57">Nu, bonan nokton!</p>

 </div>

 <div class="repliko"> <div id="bx58" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx59">Bonan al vi dormon! <br>Vin kiu anstataŭas nun?</p>

 </div>

 <div class="repliko"> <div id="bx60" class="parolanto"> <span class="nomo">Francisko</span>.</div>

 <p id="bx61">Bernardo. <br>Li gardas nun. Adiaŭ! <span class="sceninstrukcio">(Foriras.)</span></p>

 </div>

 <div class="repliko"> <div id="bx62" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx63">He! <span class="nomo">Bernardo</span>!</p>

 </div>

 <div class="repliko"> <div id="bx64" class="parolanto"> <span class="nomo">Bernardo</span>.</div>

 <p id="bx65">Ĉu <span class="nomo">Horacio</span>?</p>

 </div>

 <div class="repliko"> <div id="bx66" class="parolanto"> <span class="nomo">Horacio</span>.</div>

 <p id="bx67">Peco de li mem.</p>

 </div>

 <div class="repliko"> <div id="bx68" class="parolanto"> <span class="nomo">Bernardo</span>.</div>

 <p id="bx69">Salut’ al vi, <span class="nomo" lang="und" title="Ne-Esperanta nomo. Lingvo: nespecifita">Marcello</span>, <span class="nomo">Horacio</span>!</p>

 </div>

 <div class="repliko"> <div id="bx70" class="parolanto"> <span class="nomo">Horacio</span>.</div>

 <p id="bx71">Ĉu la apero nun denove venis?</p>

 </div>

 <div class="repliko"> <div id="bx72" class="parolanto"> <span class="nomo">Bernardo</span>.</div>

 <p id="bx73">Nenion vidis mi.</p>

 </div>

 <div class="repliko"> <div id="bx74" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx75">Jen <span class="nomo">Horacio</span> <br>Parolas, ke ĝi estas nur imago, <br>Ne kredas li pri la fantom’ terura, <br>Kiun ni vidis jam la duan fojon. <br>Kaj tial mi lin tien ĉi invitis, <br>Ke li kun ni maldormu nunan nokton <br>Kaj, kiam la fantomo reaperos, <br>Li vidu kaj kun la fantom’ parolu.</p>

 </div>

 <div class="repliko"> <div id="bx76" class="parolanto"> <span class="nomo">Horacio</span>.</div>

 <p id="bx77">He, babilaĵo! Kredu, ĝi ne venos.</p>

 </div>

 <div class="repliko"> <div id="bx78" class="parolanto"> <span class="nomo">Bernardo</span>.</div>

 <p id="bx79">Sidiĝu do, kaj provos mi denove <br>Ataki per rakont’ orelon vian, <br>Ke ĝi forĵetu sian obstinecon <br>Kaj kredu, kion ni du fojojn vidis.</p>

 </div>

 <div class="repliko"> <div id="bx80" class="parolanto"> <span class="nomo">Horacio</span>.</div>

 <p id="bx81">Nu, mi konsentas. Bone, ni sidiĝu, <br>Kaj vi rakontu.</p>

 </div>

 <div class="repliko"> <div id="bx82" class="parolanto"> <span class="nomo">Bernardo</span>.</div>

 <p id="bx83">En la lasta nokto, <br>En la momento, kiam tiu stelo <br>Tre luma, kiun vidas vi, en sia <br>Kurado trans arkaĵo la ĉiela <br>En tiu sama loko, kiel nun, <br>Troviĝis, tiam ni – mi kaj <span class="nomo" lang="und" title="Ne-Esperanta nomo. Lingvo: nespecifita">Marcello</span>– <br>Ekvidis...</p>

 </div>

 <div class="repliko"> <div id="bx84" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx85">Haltu! Jen ĝi mem aperas!</p>

 </div>

 <p id="bx86" class="sceninstrukcio">(Montras sin <em class="interspace">spirito</em> en armaĵo.)</p>

 <div class="repliko"> <div id="bx87" class="parolanto"> <span class="nomo">Bernardo</span>.</div>

 <p id="bx88">Li mem, li mem, mortinta nia reĝo!</p>

 </div>

 <div class="repliko"> <div id="bx89" class="parolanto"><span class="nomo" lang="und" title="Ne-Esperanta nomo. Lingvo: nespecifita">Marcello</span></div>

 <p id="bx90" class="sceninstrukcio">(al <span class="nomo">Horacio</span>).</p>

 <p id="bx91">Vi estas instruita, <span class="nomo">Horacio</span>, <br>Parolu vi kun li!</p>

 </div>

 <div class="repliko"> <div id="bx92" class="parolanto"> <span class="nomo">Bernardo</span>.</div>

 <p id="bx93">Ĉu ne simila <br>Li estas al la reĝo? Diru mem!</p>

 </div>

 <div class="repliko"> <div id="bx94" class="parolanto"> <span class="nomo">Horacio</span>.</div>

 <p id="bx95">Jes, jes! Li mem! Mi miras, timas, tremas.</p>

 </div>

 <div class="repliko"> <div id="bx96" class="parolanto"> <span class="nomo">Bernardo</span>.</div>

 <p id="bx97">Li volas, ke kun li oni parolu.</p>

 </div>

 <div class="repliko"> <div id="bx98" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx99">Parolu, <span class="nomo">Horacio</span>!</p>

 </div>

 <div class="repliko"> <div id="bx100" class="parolanto"><span class="nomo">Horacio</span></div>

 <p id="bx101" class="sceninstrukcio">(al la spirito).</p>

 <p id="bx102">Kiu estas <br>Vi, kiu vagas en la nokta horo <br>En la majesta nobla eksteraĵo <br>De la mortinta reĝo de Danujo? <br>Mi vin priĵuras per ĉielo: diru!</p>

 </div>

 <div class="repliko"> <div id="bx103" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx104">Li estas ofendita.</p>

 </div>

 <div class="repliko"> <div id="bx105" class="parolanto"> <span class="nomo">Bernardo</span>.</div>

 <p id="bx106">Li foriras.</p>

 </div>

 <div class="repliko"> <div id="bx107" class="parolanto"> <span class="nomo">Horacio</span>.</div>

 <p id="bx108">En nomo de ĉielo! Restu! Diru!</p>

 </div>

 <p id="bx109" class="sceninstrukcio">(La spirito foriras.)</p>

 <div class="repliko"> <div id="bx110" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx111">Li iris for, respondi li ne volis.</p>

 </div>

 <div class="repliko"> <div id="bx112" class="parolanto"> <span class="nomo">Bernardo</span>.</div>

 <p id="bx113">Ha, <span class="nomo">Horacio</span>, kio al vi estas? <br>Vi estas pala, tremas? Ĉu ne pli, <br>Ol sonĝo estas tiu ĉi apero?</p>

 </div>

 <div class="repliko"> <div id="bx114" class="parolanto"> <span class="nomo">Horacio</span>.</div>

 <p id="bx115">Per Dio! Mi ne povus tion kredi, <br>Se mi ne vidus ĝin per miaj propraj <br>Okuloj.</p>

 </div>

 <div class="repliko"> <div id="bx116" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx117">Ne simila al la reĝo?</p>

 </div>

 <div class="repliko"> <div id="bx118" class="parolanto"> <span class="nomo">Horacio</span>.</div>

 <p id="bx119">Ne malpli multe, ol vi al vi mem. <br>Jes, ĝuste tian portis li armaĵon <br>En la batalo kontraŭ la Norvegoj, <br>Li ĝuste tian vidon havis, kiam <br>Li en kolero sian pezan glavon <br>En la glacion batis. Strange!</p>

 </div>

 <div class="repliko"> <div id="bx120" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx121">Tiel <br>Li jam du fojojn kun minaca vido <br>Aperis antaŭ ni en sama horo.</p>

 </div>

 <div class="repliko"> <div id="bx122" class="parolanto"> <span class="nomo">Horacio</span>.</div>

 <p id="bx123">Ne povas mi precize ĝin klarigi; <br>Sed la apero, kiom mi komprenas, <br>Al nia land’ malbonon antaŭdiras.</p>

 </div>

 <div class="repliko"> <div id="bx124" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx125">Ĉu ne militon? Ĉu vi scias, kial <br>Nun gardoj ĉie staras, pafilegoj <br>Nun estas pretigataj ĉiam novaj, <br>El l’ eksterlando venas bataliloj, <br>Rapide ŝipoj estas konstruataj <br>En granda nombro, kaj eĉ en dimanĉoj <br>Ne ĉesas la prepara laborado? <br>El kia kaŭzo tiu rapidado <br>Kaj laborad’ en tago kaj en nokto? <br>Ĉu povas iu diri?</p>

 </div>

 <div class="repliko"> <div id="bx126" class="parolanto"> <span class="nomo">Horacio</span>.</div>

 <p id="bx127">Jes, mi povas,– <br>Almenaŭ tiom, kiom mi ĝin aŭdis. <br>La lasta reĝo, kies la figuro <br>Ĵus antaŭ ni aperis, estis iam <br>Vokita – vi ĝin scias – al batalo <br>De la Norvega reĝo <span class="nomo" lang="und" title="Ne-Esperanta nomo. Lingvo: nespecifita">Fortinbras</span>. <br>Hamleto, nia brava, glora reĝo, <br>En la batalo venkis <span class="nomo" lang="und" title="Ne-Esperanta nomo. Lingvo: nespecifita">Fortinbras</span>on. <br>Laŭ la kontrakto antaŭsigelita <br>Kaj sankciita de la rajt’ kaj moro <br>Post morto de l’ venkita <span class="nomo" lang="und" title="Ne-Esperanta nomo. Lingvo: nespecifita">Fortinbras</span> <br>La tuta lando de l’ venkita reĝo <br>Transiris en posedon de l’ venkinto. <br>Se la venkinto estus <span class="nomo" lang="und" title="Ne-Esperanta nomo. Lingvo: nespecifita">Fortinbras</span>, <br>Al li transiri devus nia lando. <br>Sed nun la juna fil’ de <span class="nomo" lang="und" title="Ne-Esperanta nomo. Lingvo: nespecifita">Fortinbras</span>, <br>Kuraĝigita eble per la morto <br>De nia reĝo, amasigis aron <br>Da kuraĝuloj kaj aventuristoj <br>Por entrepreno, kiun nia regno <br>Komprenas bone; lia celo estas: <br>Per forta mano de la bataliloj <br>Elŝiri nun el nia man’ la landon, <br>Perditan per batal’ de lia patro. <br>Kaj tio, kiel ŝajnas, estas kaŭzo <br>De niaj prepariĝoj kaj gardado <br>Kaj laborado en la tuta lando.</p>

 </div>

 <div class="repliko"> <div id="bx128" class="parolanto"> <span class="nomo">Bernardo</span>.</div>

 <p id="bx129">Mi pensas ankaŭ, ke la kaŭzo estas <br>Nun tio ĉi. Pro tio ankaŭ certe <br>Nun vizitadas nokte nian gardon <br>Terura la fantomo en armaĵo <br>De l’ reĝo, kiu kaŭzis la militon.</p>

 </div>

 <div class="repliko"> <div id="bx130" class="parolanto"> <span class="nomo">Horacio</span>.</div>

 <p id="bx131">Ne! Mi alion timas de l’ fantomo! <br>En la plej glora temp’ de l’ granda Romo, <br>Ĵus antaŭ la pereo de Cezaro, <br>Mortintoj sin ellevis el la tomboj. <br>Kaj promenadis tra la urbaj stratoj; <br>Kaj steloj kun teruraj fajraj vostoj, <br>Kaj sanga roso, makulita suno, <br>Mallumigita luno, – ĉio tio <br>Aperis tiam kiel antaŭsignoj <br>De granda malfeliĉo. Tiel ofte <br>Antaŭ la veno de renversoj grandaj <br>Sin montras strangaj kaj teruraj signoj <br>En la naturo. Al ni ankaŭ certe <br>Nun la ĉielo sendas tian signon...</p>

 </div>

 <p id="bx132" class="sceninstrukcio">(La spirito denove aperas.)</p>

 <div class="repliko"> <div id="bx133" class="parolanto"> <span class="nomo">Horacio</span>.</div>

 <p id="bx134">Sed ha! denove li aperas! Nepre <br>Mi nun kun li parolos, se eĉ morto <br>Al mi per ĝi minacos! Halt’, fantomo! <br>Se voĉon vi posedas kaj parolon,– <br>Parolu! Se per ia bona faro <br>Al vi trankvilon povas mi alporti,– <br>Parolu! Se danĝero al la lando <br>Minacas kaj ankoraŭ estas eblo <br>La landon antaŭsavi, – ho, parolu! <br>Kaj se en via vivo vi kolektis <br>Trezorojn kaj enfosis en la teron <br>Kaj nun pro ili vagas en la noktoj, – <br>Parolu! Diru! Restu kaj respondu! <span class="sceninstrukcio">(Koko krias)</span>. <br>Haltigu ĝin, <span class="nomo" lang="und" title="Ne-Esperanta nomo. Lingvo: nespecifita">Marcello</span>! Ĝi foriras!</p>

 </div>

 <div class="repliko"> <div id="bx135" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx136">Ĉu piki lin per mia halebardo?</p>

 </div>

 <div class="repliko"> <div id="bx137" class="parolanto"> <span class="nomo">Horacio</span>.</div>

 <p id="bx138">Jes, piku lin, se li ne volas stari!</p>

 </div>

 <div class="repliko"> <div id="bx139" class="parolanto"> <span class="nomo">Bernardo</span>.</div>

 <p id="bx140">Jen ĝi!</p>

 </div>

 <div class="repliko"> <div id="bx141" class="parolanto"> <span class="nomo">Horacio</span>.</div>

 <p id="bx142">Jen ĝi! Ho, halt’!</p>

 </div>

 <div class="repliko"> <div id="bx143" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx144">Ha, ĝi foriris!</p>

 <p id="bx145" class="sceninstrukcio">(La spirito foriras).</p>

 <p id="bx146">Ni lin ofendas! Kontraŭ majesteco <br>Ni venas kun sovaĝa atakado! <br>Kiel aer’ li estas nevundebla, <br>Kaj nia atakado estas vana!</p>

 </div>

 <div class="repliko"> <div id="bx147" class="parolanto"> <span class="nomo">Bernardo</span>.</div>

 <p id="bx148">Li volis jam paroli, sed la koko <br>Ekkriis.</p>

 </div>

 <div class="repliko"> <div id="bx149" class="parolanto"> <span class="nomo">Horacio</span>.</div>

 <p id="bx150">Kaj subite li ektremis, <br>Simile al estaĵo pekoplena <br>Ĉe krio de teruro. Oni diras, <br>La koko, trumpetisto de l’ mateno, <br>Per sia laŭta, forta, hela voĉo <br>El dormo vekas dion de la tago, <br>Kaj laŭ la krio de la koko tuj <br>El akvo, fajro, tero kaj aero <br>Spirito ĉiu, kie ajn li vagas, <br>Rapidas hejmen; la fantomo pruvis <br>Al ni, ke tio estas ne malvero.</p>

 </div>

 <div class="repliko"> <div id="bx151" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx152">Li malaperis ĉe la koka krio. <br>Mi aŭdis, ke en nokto Kristonaska, <br>En kiu sur la teron venas Kristo, <br>La koko krias tra la tuta nokto: <br>Kaj ne kuraĝas tiam la spiritoj <br>Sin montri, kaj la nokto estas pura, <br>La steloj ne minacas, la koboldoj <br>Sin kaŝas kaj la sorĉistinoj dormas: <br>Ĉar tiel sankta estas tiu nokto.</p>

 </div>

 <div class="repliko"> <div id="bx153" class="parolanto"> <span class="nomo">Horacio</span>.</div>

 <p id="bx154">Mi ankaŭ aŭdis, kaj mi iom kredas. <br>Sed vidu, la mateno purpurvesta <br>Leviĝas sur la roson de l’ monteto: <br>Ni povas jam forlasi la postenon, <br>Kaj mi konsilas: tion, kion vidis <br>Ni en la nokto, ni rakontu ĉion <br>Al la <span class="nomo">Hamleto</span> juna; ĉar mi ĵuras, <br>Ke la spirito, por ni tiel muta, <br>Al <em class="interspace">li</em> parolos. Ĉu konsentas vi, <br>Ke ni al li raportu, kiel amo <br>Kaj ŝuldo al ni fari ĝin ordonas?</p>

 </div>

 <div class="repliko"> <div id="bx155" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx156">Mi petas vin, ni faru ĝin! Mi scias, <br>En kia loko ni lin certe trovos. <span class="sceninstrukcio">(Ĉiuj foriras)</span>.</p>

 </div>

 </div>

 <div class="sceno"> <h5 id="bx157">Sceno 2.</h5> <p id="bx158" class="scenajho">Salono en la palaco. La <strong>reĝo</strong>, la <strong>reĝino</strong>, <span class="nomo">Hamleto</span>, <span class="nomo">Polonio</span>, <span class="nomo">Laerto</span>, <span class="nomo" lang="und" title="Ne-Esperanta nomo. Lingvo: nespecifita">Voltimand</span>, <span class="nomo">Kornelio</span>, <strong>Korteganoj</strong> eniras.</p>

 <div class="repliko"> <div id="bx159" class="parolanto"> <strong>Reĝo</strong>.</div>

 <p id="bx160">Ankoraŭ freŝa estas la memoro <br>Pri l’ morto de la kara nia frato, <br>Al nia kor’ konvenus nun funebri, <br>Kaj kvazaŭ unu frunto de malĝojo <br>La tuta regno devus nun sulkiĝi: <br>Sed tamen la prudento necesigas <br>Nin venki la naturon; kun malĝojo <br>Pri la mortinto ni decidis ligi <br>Memoron pri ni mem kaj pri la regno. <br>Kaj tial ni kun ĝojo depremita, <br>Per unu el l’ okuloj plezurante <br>Kaj per la dua larmojn verŝegante, <br>Kun ĝoj’ funebra, plor’ edziĝofesta, <br>Pesante juste ĝojon kun doloro, <br>Edziĝis kun l’ edzin’ de nia frato, <br>Kun la reĝino nia kaj vidvino, <br>Heredantino de la glora regno. <br>Obeis ni per tio ĉi al via <br>Konsilo tre prudenta kaj libera. <br>Akceptu nian dankon kaj saluton! <br>Kaj nun transiru ni al la aferoj. <br>Vi scias, ke la juna <span class="nomo" lang="und" title="Ne-Esperanta nomo. Lingvo: nespecifita">Fortinbras</span>, <br>Ne respektante dece nian indon, <br>Pensante eble nun, ke per la morto <br>De nia kara frato renversiĝis <br>La ordo kaj la fort’ en nia lando, – <br>Ekpensis, ke li estas pli potenca <br>Kaj ekturmentis nin per la postulo <br>Redoni nun al li la tutan landon, <br>Perditan de mortinta lia patro <br>Laŭ plena rajt’ al glora nia frato. <br>Ni tial vin kunvokis nun. Aŭskultu <br>Decidon nian: Jen ni skribis skribon <br>Al l’ onklo de la juna <span class="nomo" lang="und" title="Ne-Esperanta nomo. Lingvo: nespecifita">Fortinbras</span> – <br>Malforta kaj malsana en la lito, <br>L’ intencon de la nevo li ne scias – <br>Ni skribis, ke retenu li la nevon <br>De liaj krimaj, arogantaj agoj, <br>Ĉar ĉiuj prepariĝoj ja fariĝas <br>En lia propra lando kaj popolo. <br>Vin, bravaj <span class="nomo" lang="und" title="Ne-Esperanta nomo. Lingvo: nespecifita">Voltimand</span> kaj <span class="nomo">Kornelio</span>, <br>Ni sendas kun la skribo kaj saluto <br>Al la maljuna estro de l’ norvegoj. <br>Sed ne ricevas vi la rajton trakti <br>Kun la norvego pli, ol en mezuro <br>De tio, kion ĵus ni al vi diris. <br>Adiaŭ, kaj per rapideco montru <br>Al ni fervoron vian!</p>

 </div>

 <div class="repliko"> <div id="bx161" class="parolanto"> <span class="nomo">Kornelio</span> kaj <span class="nomo" lang="und" title="Ne-Esperanta nomo. Lingvo: nespecifita">Voltimand</span>.</div>

 <p id="bx162">Kredu, reĝo, <br>Fidele ni plenumos la ordonon.</p>

 </div>

 <div class="repliko"> <div id="bx163" class="parolanto"> <strong>Reĝo</strong>.</div>

 <p id="bx164">Ne dubas ni pri ĝi. Feliĉan vojon!</p>

 <p id="bx165" class="sceninstrukcio">(<span class="nomo" lang="und" title="Ne-Esperanta nomo. Lingvo: nespecifita">Voltimand</span> kaj <span class="nomo">Kornelio</span> foriras.)</p>

 <p id="bx166">Kaj nun, <span class="nomo">Laerto</span>, al l’ afero via! <br>Vi diris, ke vi peti ion volas! <br>Pri kio ajn prudenta vi al ni <br>Parolos, viaj vortoj ne perdiĝos. <br>Volonte ni plenumos vian peton. <br>Ne pli obea estas kap’ al koro, <br>Ne pli servema mano al la buŝo, <br>Ol la Danuja tron’ al via patro. <br>Sciigu nin pri la deziro via.</p>

 </div>

 <div class="repliko"> <div id="bx167" class="parolanto"> <span class="nomo">Laerto</span>.</div>

 <p id="bx168">Mi petas vin, permesu al mi, reĝo, <br>Reiri nun Francujon. Mi volonte <br>El tie venis tien ĉi, por fari <br>La servon mian ĉe l’ kronado via; <br>Sed nun, jam plenuminte mian ŝuldon, <br>Sopiras mi denove al Francujo, <br>Kaj nun de vi permeson mi petegas.</p>

 </div>

 <div class="repliko"> <div id="bx169" class="parolanto"> <strong>Reĝo</strong>.</div>

 <p id="bx170">Ĉu via patro ĝin permesas? Kion <br>Al tio diras <span class="nomo">Polonio</span>?</p>

 </div>

 <div class="repliko"> <div id="bx171" class="parolanto"> <span class="nomo">Polonio</span>.</div>

 <p id="bx172">Reĝo! <br>Li eldevigis la permeson mian <br>Per ne ĉesanta ripetado, tiel, <br>Ke fine mi al lia peto donis <br>Sigelon mian. Nun por li mi petas <br>Permeson vian, via reĝa moŝto.</p>

 </div>

 <div class="repliko"> <div id="bx173" class="parolanto"> <strong>Reĝo</strong>.</div>

 <p id="bx174">Mi liberigas vin. Nun via tempo <br>Libere estas al dispono via. – <br>Kaj nun al vi mi turnas min, <span class="nomo">Hamleto</span>, <br>Vi, kara nevo, kara filo mia!</p>

 </div>

 <div class="repliko"> <div id="bx175" class="parolanto"><span class="nomo">Hamleto</span></div>

 <p id="bx176" class="sceninstrukcio">(flanken).</p>

 <p id="bx177">Sed certe tute fremda per la koro!</p>

 </div>

 <div class="repliko"> <div id="bx178" class="parolanto"> <strong>Reĝo</strong>.</div>

 <p id="bx179">Ankoraŭ ĉiam nuboj sur la frunto?</p>

 </div>

 <div class="repliko"> <div id="bx180" class="parolanto"> <span class="nomo">Hamleto</span>.</div>

 <p id="bx181">Ho, ne! Mi staras ja antaŭ la suno!</p>

 </div>

 <div class="repliko"> <div id="bx182" class="parolanto"> <strong>Reĝino</strong>.</div>

 <p id="bx183">Forĵetu la doloron, kara filo, <br>Amikan frunton montru al la reĝo. <br>Ne serĉu kun palpebroj mallevitaj <br>Eterne vian patron en la polvo. <br>Vi scias ja: la leĝoj de l’ naturo <br>Ne estas refareblaj! Kio vivas, <br>Necese devas iam morti. Vivo <br>Eterna post la tombo nur ekzistas.</p>

 </div>

 <div class="repliko"> <div id="bx184" class="parolanto"> <span class="nomo">Hamleto</span>.</div>

 <p id="bx185">Ho, jes, reĝino, ĉiuj devas morti.</p>

 </div>

 <div class="repliko"> <div id="bx186" class="parolanto"> <strong>Reĝino</strong>.</div>

 <p id="bx187">Nu kial do la morto de la patro <br>Al vi ekŝajnis tiel eksterorda?</p>

 </div>

 <div class="repliko"> <div id="bx188" class="parolanto"> <span class="nomo">Hamleto</span>.</div>

 <p id="bx189"><em class="interspace">Ekŝajnis?</em> Ne, ĝi <em class="interspace">estas</em>, ho, patrino. <br>Ne mia nigra vesto, nek la ĝemoj, <br>Nek la okuloj plenaj de larmaro, <br>Nek la funebra vido de l’ vizaĝo, <br>Nek ĉiuj moroj de senkonsoleco <br>Min vere montras. Ĉio estas <em class="interspace">ŝajno</em>. <br>Funebron estas tre facile <em class="interspace">ludi</em>. <br>L’ efektivaĵon portas mi interne; <br>Eksteraj gestoj estas ja nur vestoj.</p>

 </div>

 <div class="repliko"> <div id="bx190" class="parolanto"> <strong>Reĝo</strong>.</div>

 <p id="bx191">Tre bela kaj laŭdinda estas via <br>Malĝojo pri la patro la mortinta. <br>Sed sciu, ankaŭ via patro perdis <br>La patron sian, tiu – ankaŭ sian. <br>La filo, laŭ la ŝuldo de infano, <br>Funebri devas kelkan tempon. Tamen <br>Obstine kaj sen ia fino plendi, – <br>Agado tia estas granda peko <br>Kaj tute ne konvenas al la viro. <br>Ribel’ ĝi estas kontraŭ la ĉielo, <br>Signo de kor’ sovaĝa kaj senbrida, <br>De kapo nematura kaj malforta. <br>Pri kio ĉiu scias, ke fariĝi <br>Ĝi <em class="interspace">devis</em>; kio estas tute simpla, <br>Plej ordinara fakto en la mondo: <br>Pro kia kaŭzo tion ĉi obstine <br>Alpreni al la koro? Fi, ĝi estas <br>Pekado kontraŭ Dio kaj naturo, <br>Pekado kontraŭ la mortinto mem; <br>Malsaĝo antaŭ pura la prudento, <br>Kiu predikas: “patroj devas morti”, <br>Kaj kiu ĉiam, de l’ mortint’ unua <br>Ĝis nuna tempo, diras kaj ripetas: <br>“Ĝi <em class="interspace">devas</em> tiel esti!” Mi vin petas, <br>Forĵetu la doloron la sencelan <br>Kaj vidu patron en persono nia; <br>La mondo sciu, ke al nia trono <br>Vi estas la sendube plej proksima, <br>Kaj, kiel plej amanta el la patroj, <br>Mi portas por vi amon plej varmegan <br>En mia koro. Ke vi nun reiru <br>Al la lernejo alta Vittenberga, <br>Ni tion ne dezirus; ni vin petas, <br>Vi restu apud ni, amata nevo, <br>Unua kortegano, kara filo.</p>

 </div>

 <div class="repliko"> <div id="bx192" class="parolanto"> <strong>Reĝino</strong>.</div>

 <p id="bx193">Vi ne rifuzu al patrino via: <br>Mi petas vin, <span class="nomo">Hamleto</span>, restu hejme.</p>

 </div>

 <div class="repliko"> <div id="bx194" class="parolanto"> <span class="nomo">Hamleto</span>.</div>

 <p id="bx195">Al vi obei estas mia ŝuldo.</p>

 </div>

 <div class="repliko"> <div id="bx196" class="parolanto"> <strong>Reĝo</strong>.</div>

 <p id="bx197">Jen tio estas bele respondita. <br>Mi ĝojas, ke vi restas. Nun, reĝino, <br>La propravola cedo de <span class="nomo">Hamleto</span> <br>Plenigas mian koron je plezuro; <br>Kaj tial ni aranĝos nun festenon, <br>Kaj kune kun la sono de l’ pokaloj <br>La pafilegoj tondru; ĉiun fojon, <br>Kiam la reĝo levos la pokalon, <br>De l’ tero tondro iru al ĉielo, <br>Tra l’ mondo ĝojon disportante. – Venu!</p>

 </div>

 <p id="bx198" class="sceninstrukcio">(La <strong>reĝo</strong>, <strong>reĝino</strong>, <span class="nomo">Laerto</span> kaj korteganoj foriras).</p>

 <div class="repliko"> <div id="bx199" class="parolanto"> <span class="nomo">Hamleto</span>.</div>

 <p id="bx200">Ho, kial ne fandiĝas homa korpo, <br>Ne disflugiĝas kiel polv’ en vento! <br>Sin mem mortigi kial malpermesis <br>La Plejpotenca! Dio mia granda! <br>Ho, kiel bestaj kaj abomenindaj <br>Aperas ĉiuj agoj de la mondo! <br>Fi, fi! Ĝardeno plena de venenaj <br>Malbelaj herboj, ĉie senescepte! <br>Apenaŭ pasis du monatoj! Ne! <br>Nur ses semajnoj! Tia granda homo! <br>Se lin kompari kun la nuna reĝo, <br>Li estis Apolono ĉe Satiro! <br>Kaj tiel amis li patrinon mian, <br>Ke al la vento eĉ li ne permesis <br>Vizaĝon ŝian tuŝi! Ho, ĉielo! <br>Ho tero! Ĉu forgesi estas eble? <br>Kaj ŝi ja lin pasie tiel amis! <br>Kaj tamen nun post kelke da semajnoj... <br>Pri tio mi ne volas eĉ ekpensi! <br>Malforto! via nom’ estas: virino! <br>Monato! Ŝi ankoraŭ ne eluzis <br>La ŝuojn, kiujn portis ŝi, irante <br>Funebre post la ĉerk’ de mia patro, <br>Verŝante larmojn kvazaŭ per riveroj. <br>Ho Dio mia! Besto senprudenta <br>Malĝojus ja pli longe! Nun edzino <br>De mia onklo, frat’ de mia patro, <br>Sed ne simila pli al mia patro, <br>Ol mi al Herkuleso! Nur monato! <br>La signoj de mensogaj ŝiaj larmoj <br>Ankoraŭ de l’ vizaĝ’ ne malaperis, – <br>Ŝi estas jam edzino de alia! <br>Ho, malbenita rapideco flugi <br>En kriman liton, liton de adulto! <br>Ne bonon ĝi alportos! Tamen krevu <br>Kor’ mia, sed silentu mia buŝo!</p>

 </div>

 <p id="bx201" class="sceninstrukcio">(Horacio, <span class="nomo">Bernardo</span> kaj <span class="nomo" lang="und" title="Ne-Esperanta nomo. Lingvo: nespecifita">Marcello</span> venas.)</p>

 <div class="repliko"> <div id="bx202" class="parolanto"> <span class="nomo">Horacio</span>.</div>

 <p id="bx203">Salut’ al la reĝido!</p>

 </div>

 <div class="repliko"> <div id="bx204" class="parolanto"> <span class="nomo">Hamleto</span>.</div>

 <p id="bx205">Ha, mi ĝojas <br>Vin vidi! Se memoro min ne trompas, <br>Vi estas <span class="nomo">Horacio</span>?</p>

 </div>

 <div class="repliko"> <div id="bx206" class="parolanto"> <span class="nomo">Horacio</span>.</div>

 <p id="bx207">Jes, reĝido. <br>Kaj ĉiam tute preta al vi servi.</p>

 </div>

 <div class="repliko"> <div id="bx208" class="parolanto"> <span class="nomo">Hamleto</span>.</div>

 <p id="bx209">Ne nomu min “reĝido”, sed “amiko”. <br>Sed kial vi forlasis Vittenbergon?</p>

 <p id="bx210" class="sceninstrukcio">(Al <span class="nomo" lang="und" title="Ne-Esperanta nomo. Lingvo: nespecifita">Marcello</span>)</p>

 <p id="bx211">Marcello?</p>

 </div>

 <div class="repliko"> <div id="bx212" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx213">Jes, reĝido.</p>

 </div>

 <div class="repliko"> <div id="bx214" class="parolanto"> <span class="nomo">Hamleto</span>.</div>

 <p id="bx215">Mi tre ĝojas <br>Revidi vin. <br><span class="sceninstrukcio">(Al <span class="nomo">Horacio</span>)</span> Sed diru serioze, <br>Por kio vi forlasis Vittenbergon?</p>

 </div>

 <div class="repliko"> <div id="bx216" class="parolanto"> <span class="nomo">Horacio</span>.</div>

 <p id="bx217">De maldiligenteco, ho, reĝido.</p>

 </div>

 <div class="repliko"> <div id="bx218" class="parolanto"> <span class="nomo">Hamleto</span>.</div>

 <p id="bx219">Al malamiko via ne permesus <br>Mi tion diri, kaj vi vane penas <br>Kredigi min, ke tio estas vero. <br>Mi scias, vi ne amas sen laboro <br>Vagadi. Kion tie ĉi vi faras? <br>Ĉu trinki vi ankoraŭ volas lerni?</p>

 </div>

 <div class="repliko"> <div id="bx220" class="parolanto"> <span class="nomo">Horacio</span>.</div>

 <p id="bx221">Mi alveturis al la enterigo <br>De via patro.</p>

 </div>

 <div class="repliko"> <div id="bx222" class="parolanto"> <span class="nomo">Hamleto</span>.</div>

 <p id="bx223">Ha, ne moku min, <br>Kolego; diru, ke vi alveturis <br>Al fest’ edziĝa de patrino mia!</p>

 </div>

 <div class="repliko"> <div id="bx224" class="parolanto"> <span class="nomo">Horacio</span>.</div>

 <p id="bx225">Jes, vero, princ’, la dua baldaŭ sekvis <br>Post la unua.</p>

 </div>

 <div class="repliko"> <div id="bx226" class="parolanto"> <span class="nomo">Hamleto</span>.</div>

 <p id="bx227">Vidu, mia kara, – <br>Afero simpla de ekonomio: <br>De l’ fest’ funebra restis multaj manĝoj, – <br>Por ke la manĝoj vane ne pereu, <br>Edziĝon fari oni nun rapidis. <br>Ho, pli volonte mi en la infero <br>Renkontus malamikon plej malbonan, <br>Ol tagon tiun ĉi alvivi! ŝajnas <br>Al mi, ke mi la patron mian vidas...</p>

 </div>

 <div class="repliko"> <div id="bx228" class="parolanto"> <span class="nomo">Horacio</span>.</div>

 <p id="bx229">Ha, kie?</p>

 </div>

 <div class="repliko"> <div id="bx230" class="parolanto"> <span class="nomo">Hamleto</span>.</div>

 <p id="bx231">En l’ okuloj de l’ animo.</p>

 </div>

 <div class="repliko"> <div id="bx232" class="parolanto"> <span class="nomo">Horacio</span>.</div>

 <p id="bx233">Mi konis lin, li estis brava reĝo.</p>

 </div>

 <div class="repliko"> <div id="bx234" class="parolanto"> <span class="nomo">Hamleto</span>.</div>

 <p id="bx235">Li estis homo en plej pura senco. <br>Al li similan ni neniam vidos.</p>

 </div>

 <div class="repliko"> <div id="bx236" class="parolanto"> <span class="nomo">Horacio</span>.</div>

 <p id="bx237">Reĝido, al mi ŝajnas, ke mi vidis <br>Lin en la lasta nokto.</p>

 </div>

 <div class="repliko"> <div id="bx238" class="parolanto"> <span class="nomo">Hamleto</span>.</div>

 <p id="bx239">Vidis? Kiun?</p>

 </div>

 <div class="repliko"> <div id="bx240" class="parolanto"> <span class="nomo">Horacio</span>.</div>

 <p id="bx241">La reĝon, vian patron, mia princo.</p>

 </div>

 <div class="repliko"> <div id="bx242" class="parolanto"> <span class="nomo">Hamleto</span>.</div>

 <p id="bx243">La reĝon? Mian patron?</p>

 </div>

 <div class="repliko"> <div id="bx244" class="parolanto"> <span class="nomo">Horacio</span>.</div>

 <p id="bx245">Trankviligu, <br>Reĝido, por momento vian miron <br>Kaj elaŭskultu, kion mi raportos <br>Pri mirindaĵo, kies la verecon <br>Atestos ambaŭ tiuj ĉi kolegoj.</p>

 </div>

 <div class="repliko"> <div id="bx246" class="parolanto"> <span class="nomo">Hamleto</span>.</div>

 <p id="bx247">Pro Dio, ho, rakontu pli rapide!</p>

 </div>

 <div class="repliko"> <div id="bx248" class="parolanto"> <span class="nomo">Horacio</span>.</div>

 <p id="bx249">Du noktojn al <span class="nomo" lang="und" title="Ne-Esperanta nomo. Lingvo: nespecifita">Marcello</span> kaj <span class="nomo">Bernardo</span> <br>Aperis ĝi: postene ili staris, – <br>Kaj jen en noktomeza silentego <br>Aperas antaŭ ili ia ombro, <br>Simila tute al la patro via, <br>Armita de la kapo ĝis piedoj; <br>Per paŝo serioza kaj majesta, <br>Ne rapidante, ĝi sin preterŝovas; <br>Tri fojojn ĝi ripetas sian marŝon <br>Antaŭ la teruritaj oficiroj, <br>Proksime tiel, ke per halebardo <br>Ĝin ili povus tuŝi. Dispremitaj <br>De granda timo, ili mute staras <br>Kaj eĉ ne provas ion ekparoli. <br>Pri la aper’ mistera kaj terura <br>Al mi ili rakontis. Mi kun ili <br>En la sekvanta tria nokto gardis, <br>Kaj jen tre vere en la sama horo, <br>Pri kiu ili diris, en la sama, <br>Perfekte tiu sama maniero <br>Aperis la fantomo. Vian patron <br>Mi konis, – la fantom’ al li similis, <br>Kiel de l’ sama akvo gut’ al guto.</p>

 </div>

 <div class="repliko"> <div id="bx250" class="parolanto"> <span class="nomo">Hamleto</span>.</div>

 <p id="bx251">Sed kie ĝi okazis?</p>

 </div>

 <div class="repliko"> <div id="bx252" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx253">Ĝi okazis <br>Sur la teras’, kie ni staris garde.</p>

 </div>

 <div class="repliko"> <div id="bx254" class="parolanto"> <span class="nomo">Hamleto</span>.</div>

 <p id="bx255"><span class="sceninstrukcio">(al <span class="nomo">Horacio</span>)</span> Al li parolis vi?</p>

 </div>

 <div class="repliko"> <div id="bx256" class="parolanto"> <span class="nomo">Horacio</span>.</div>

 <p id="bx257">Jes, mia princo; <br>Sed li al mi eĉ vorton ne respondis. <br>Nur unu fojon ŝajnis, ke li levas <br>La kapon kaj moveton ian faras, <br>Por ekparoli: sed subite tiam <br>Ekkriis laŭte koko la matenon, <br>Kaj tuje forrapidis la fantomo <br>Kaj malaperis.</p>

 </div>

 <div class="repliko"> <div id="bx258" class="parolanto"> <span class="nomo">Hamleto</span>.</div>

 <p id="bx259">Efektive strange!</p>

 </div>

 <div class="repliko"> <div id="bx260" class="parolanto"> <span class="nomo">Horacio</span>.</div>

 <p id="bx261">Mi ĵuras, ke ĝi estas pura vero! <br>Ni ĝin kalkulis kiel nian devon <br>Al vi raporti pri l’ afero.</p>

 </div>

 <div class="repliko"> <div id="bx262" class="parolanto"> <span class="nomo">Hamleto</span>.</div>

 <p id="bx263">Vere, <br>Sinjoroj, tio min maltrankviligas. <br>Ĉu vi hodiaŭ staros gardon?</p>

 </div>

 <div class="repliko"> <div id="bx264" class="parolanto"> <strong>Ĉiuj</strong>.</div>

 <p id="bx265">Jes.</p>

 </div>

 <div class="repliko"> <div id="bx266" class="parolanto"> <span class="nomo">Hamleto</span>.</div>

 <p id="bx267">Kaj, diras vi, li estis en armaĵo?</p>

 </div>

 <div class="repliko"> <div id="bx268" class="parolanto"> <strong>Ĉiuj</strong>.</div>

 <p id="bx269">Jes, princo.</p>

 </div>

 <div class="repliko"> <div id="bx270" class="parolanto"> <span class="nomo">Hamleto</span>.</div>

 <p id="bx271">De la kapo ĝis piedoj?</p>

 </div>

 <div class="repliko"> <div id="bx272" class="parolanto"> <strong>Ĉiuj</strong>.</div>

 <p id="bx273">De l’ kapo ĝis piedoj, nia princo.</p>

 </div>

 <div class="repliko"> <div id="bx274" class="parolanto"> <span class="nomo">Hamleto</span>.</div>

 <p id="bx275">Kaj sekve la vizaĝon vi ne vidis?</p>

 </div>

 <div class="repliko"> <div id="bx276" class="parolanto"> <span class="nomo">Horacio</span>.</div>

 <p id="bx277">Levita estis lia viziero, <br>Kaj ni tre bone vidis la vizaĝon.</p>

 </div>

 <div class="repliko"> <div id="bx278" class="parolanto"> <span class="nomo">Hamleto</span>.</div>

 <p id="bx279">Ĉu la rigardo estis malafabla?</p>

 </div>

 <div class="repliko"> <div id="bx280" class="parolanto"> <span class="nomo">Horacio</span>.</div>

 <p id="bx281">Mieno lia montris pli suferon, <br>Sed ne koleron.</p>

 </div>

 <div class="repliko"> <div id="bx282" class="parolanto"> <span class="nomo">Hamleto</span>.</div>

 <p id="bx283">Ĉu li estis pala, <br>Aŭ ĉu koloron havis en vizaĝo?</p>

 </div>

 <div class="repliko"> <div id="bx284" class="parolanto"> <span class="nomo">Horacio</span>.</div>

 <p id="bx285">Terure pala.</p>

 </div>

 <div class="repliko"> <div id="bx286" class="parolanto"> <span class="nomo">Hamleto</span>.</div>

 <p id="bx287">Ĉu li vin rigardis?</p>

 </div>

 <div class="repliko"> <div id="bx288" class="parolanto"> <span class="nomo">Horacio</span>.</div>

 <p id="bx289">Tre forte.</p>

 </div>

 <div class="repliko"> <div id="bx290" class="parolanto"> <span class="nomo">Hamleto</span>.</div>

 <p id="bx291">Kial mi kun vi ne estis!</p>

 </div>

 <div class="repliko"> <div id="bx292" class="parolanto"> <span class="nomo">Horacio</span>.</div>

 <p id="bx293">Por vi l’ apero estus tro terura!</p>

 </div>

 <div class="repliko"> <div id="bx294" class="parolanto"> <span class="nomo">Hamleto</span>.</div>

 <p id="bx295">Tre povas esti. Ĉu li longe restis?</p>

 </div>

 <div class="repliko"> <div id="bx296" class="parolanto"> <span class="nomo">Horacio</span>.</div>

 <p id="bx297">Apenaŭ centon povus vi kalkuli <br>Ĉe nerapida kalkulad’.</p>

 </div>

 <div class="repliko"> <div id="bx298" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span> kaj <span class="nomo">Bernardo</span>.</div>

 <p id="bx299">Pli longe!</p>

 </div>

 <div class="repliko"> <div id="bx300" class="parolanto"> <span class="nomo">Horacio</span>.</div>

 <p id="bx301">Almenaŭ tiam, kiam <em class="interspace">mi</em> ĝin vidis.</p>

 </div>

 <div class="repliko"> <div id="bx302" class="parolanto"> <span class="nomo">Hamleto</span>.</div>

 <p id="bx303">La barbo estis griza, ĉu ne vere?</p>

 </div>

 <div class="repliko"> <div id="bx304" class="parolanto"> <span class="nomo">Horacio</span>.</div>

 <p id="bx305">Ĝi estis tia, kiel mi ĝin vidis <br>Ĉe lia vivo: duonnigre-griza.</p>

 </div>

 <div class="repliko"> <div id="bx306" class="parolanto"> <span class="nomo">Hamleto</span>.</div>

 <p id="bx307">Hodiaŭ mi kun vi en nokto staros; <br>Denove eble venos la fantomo.</p>

 </div>

 <div class="repliko"> <div id="bx308" class="parolanto"> <span class="nomo">Horacio</span>.</div>

 <p id="bx309">Ĝi certe venos.</p>

 </div>

 <div class="repliko"> <div id="bx310" class="parolanto"> <span class="nomo">Hamleto</span>.</div>

 <p id="bx311">Kaj se ĝi aperos <br>En l’ eksteraĵ’ de mia nobla patro, <br>Al ĝi mi ekparolos, se eĉ tuta <br>Al mi minacus la infero. Vin <br>Mi ĉiujn petas, se ĝis nun silentis <br>Vi pri l’ apero, tenu ankaŭ plu <br>Ĝin en sekreto; kaj al ĉio, kio <br>Okazos eble en la nokto, havu <br>Okulojn kaj orelojn, sed ne buŝon. <br>Per mia amo mi vin rekompencos. <br>Adiaŭ do! en la dekdua horo <br>Sur la teraso mi vin revizitos.</p>

 </div>

 <div class="repliko"> <div id="bx312" class="parolanto"> <strong>Ĉiuj</strong>.</div>

 <p id="bx313">Al via princa moŝto niaj servoj!</p>

 </div>

 <div class="repliko"> <div id="bx314" class="parolanto"> <span class="nomo">Hamleto</span>.</div>

 <p id="bx315">Ne, via amo, kiel al vi mia. <br>Adiaŭ do! <span class="sceninstrukcio">(Horacio, <span class="nomo" lang="und" title="Ne-Esperanta nomo. Lingvo: nespecifita">Marcello</span> kaj <span class="nomo">Bernardo</span> foriras.)</span> <br>Spirit’ de mia patro <br>En bataliloj! Mi supozas ion <br>Malbonan. Ho, se venus jam la nokto! <br>Ĝis tiam do trankvile! Malbenaĵoj <br>Kaj krimoj venas al la lum’ de l’ tago, <br>Se eĉ murego tera ilin kovras. <span class="sceninstrukcio">(Foriras)</span>.</p>

 </div>

 </div>

 <div class="sceno"> <h5 id="bx316">Sceno 3.</h5> <p id="bx317" class="scenajho">Ĉambro en la domo de <span class="nomo">Polonio</span>. <span class="nomo">Laerto</span> kaj <span class="nomo">Ofelio</span> eniras.</p>

 <div class="repliko"> <div id="bx318" class="parolanto"> <span class="nomo">Laerto</span>.</div>

 <p id="bx319">Pakaĵo mia estas sur la ŝipo. <br>Adiaŭ, fratineto! Se vi havos <br>Okazon, ne forgesu al mi skribi <br>Pri via farto.</p>

 </div>

 <div class="repliko"> <div id="bx320" class="parolanto"> <span class="nomo">Ofelio</span>.</div>

 <p id="bx321">Ĉu vi tion dubas?</p>

 </div>

 <div class="repliko"> <div id="bx322" class="parolanto"> <span class="nomo">Laerto</span>.</div>

 <p id="bx323">Sed pri <span class="nomo">Hamleto</span> kaj pri lia amo <br>Konsilas mi al vi, vi ĝin rigardu, <br>Kiel kapricon kaj nur kiel ludon <br>De juna sango; bela violeto <br>En la printempo: frue elkreskinta, <br>Sed ne konstanta, – dolĉa, sed ne daŭra, <br>Odoro, ĝuo de momento unu, <br>Nenio pli.</p>

 </div>

 <div class="repliko"> <div id="bx324" class="parolanto"> <span class="nomo">Ofelio</span>.</div>

 <p id="bx325">Nenio pli?</p>

 </div>

 <div class="repliko"> <div id="bx326" class="parolanto"> <span class="nomo">Laerto</span>.</div>

 <p id="bx327">Jes, tiel <br>Vi ĝin rigardu. La natur’, kreskante, <br>Grandiĝas pli ne sole per la korpo <br>Kaj per la forto de la sama sento; <br>Kun la kreskado de la templo ofte <br>Ŝanĝiĝas la spirito kaj la servo <br>Interne. Nun li eble amas vin; <br>Nek trompo nek malico nun makulas <br>La virton de l’ animo lia: tamen <br>Memoru vi, ke en la rango lia <br>De sia volo li ne estas mastro. <br>Li mem ja estas sklav’ de sia stato; <br>Ne povas li, kiel la simplaj homoj, <br>Por si elekti: de elekto lia <br>Dependas farto de la tuta regno, – <br>Li tial devas gvidi la elekton <br>Per la aprob’ kaj voĉo de la korpo, <br>Al kiu li mem servas kiel kapo. <br>Se li nun diras, ke li amas vin, <br>Prudente estas, ke vi al li kredu <br>Nur tiom, kiom povas li plenumi <br>La vorton sian, – tio estas tiom, <br>Kiom permesas la komuna voĉo <br>De tuta la Danujo. Ekmemoru, <br>En kia grad’ honoro via povas <br>Suferi, se aŭskultos tro kredeme <br>Vi lian kanton, se la koron vian <br>Vi perdos kaj al lia persistado <br>Malkovros la trezoron vian ĉastan. <br>Vi timu ĝin, fratino mia kara, <br>Evitu flaman mezon de la amo, <br>Atakon kaj atencon de deziro! <br>Knabin’ plej ĉasta perdis jam modeston, <br>Se al la lun’ ŝi montris sian ĉarmon. <br>Eĉ virto ne evitas kalumnion, <br>L’ infanojn de printempo ofte mordas <br>La verm’ ankoraŭ en la burĝoneco, <br>Kaj al la frua roso de juneco <br>Spiret’ venena estas plej danĝera. <br>Vin gardu do! Tim’ donas garantion. <br>Por la juneco ĉie staras retoj.</p>

 </div>

 <div class="repliko"> <div id="bx328" class="parolanto"> <span class="nomo">Ofelio</span>.</div>

 <p id="bx329">La sencon de l’ instruo via bona <br>Konservos mi, por gardi mian bruston; <br>Sed, bona mia frato, vi ne agu <br>Simile al la predikistoj, kiuj <br>Predikas krutan vojon al ĉielo, <br>Dum ili mem senzorge kaj volupte <br>Sur flora vojo de gajeco paŝas, <br>Mokante pri prediko sia propra.</p>

 </div>

 <div class="repliko"> <div id="bx330" class="parolanto"> <span class="nomo">Laerto</span>.</div>

 <p id="bx331">Ne timu! Tamen mi tro longe restis. – <br>La patro venas jen! <span class="sceninstrukcio">(Polonio eniras.)</span> <br><span class="sceninstrukcio">(Al <span class="nomo">Polonio</span>)</span> Duobla beno <br>Sendube duobligas la feliĉon: <br>Dank’ al okazo mi denove povas <br>Adiaŭ al vi diri.</p>

 </div>

 <div class="repliko"> <div id="bx332" class="parolanto"> <span class="nomo">Polonio</span>.</div>

 <p id="bx333">Vi ankoraŭ <br>La domon ne forlasis? Al la ŝipo! <br>La vento blovas helpe al la vojo, <br>Kaj oni vin atendas. Nu, akceptu <br>Denove mian benon.</p>

 <p id="bx334" class="sceninstrukcio">(Li metas la manon sur la kapon de <span class="nomo">Laerto</span>.)</p>

 <p id="bx335">Kaj memoru <br>Regulojn, kiujn mi al vi instruis: <br>Ne ĉian penson metu sur la langon, <br>Ne donu tuj al ĉia penso faron. <br>Afabla estu, sed ne tro kredema. <br>Al la amiko saĝe elektita <br>Kunforĝu vin en fera fideleco, <br>Sed gardu vian manon de la premo <br>De ĉiu renkontota bona frato. <br>Vi gardu vin de ĉia malpaciĝo; <br>Se vi ĝin ne evitos, – tiam agu <br>Fortike, ke la malamik’ vin timu. <br>Al ĉiu servu per orelo via, <br>Sed ne al ĉiu servu per la buŝo. <br>Konsilojn ĉiam prenu vi de ĉiu, <br>Sed propran juĝon en la kapo tenu <br>Laŭ via mon’ mezuru vian veston, <br>Sed ĉio estu takta kaj konvena; <br>Vin vestu bone, sed ne kiel dando: <br>Laŭ vest’ ekkonas oni ofte viron, <br>La homoj altastataj en Francujo <br>En tiu punkto estas tre zorgemaj. <br>Ne prenu prunte kaj ne prunte donu: <br>Per pruntedono ofte oni perdas <br>Krom sia havo ankaŭ la amikon, <br>Kaj pruntepren’ kondukas al ruino <br>De la mastraĵo. Antaŭ ĉio estu <br>Fidela al vi mem, – de tio sekvos, <br>Ke vi ne estos ankaŭ malfidela <br>Al la aliaj homoj. Nun adiaŭ, <br>Kaj mia beno vin akompanadu!</p>

 </div>

 <div class="repliko"> <div id="bx336" class="parolanto"> <span class="nomo">Laerto</span>.</div>

 <p id="bx337">Adiaŭ, mia patro kaj sinjoro!</p>

 </div>

 <div class="repliko"> <div id="bx338" class="parolanto"> <span class="nomo">Polonio</span>.</div>

 <p id="bx339">Jam tempo. Iru, oni vin atendas.</p>

 </div>

 <div class="repliko"> <div id="bx340" class="parolanto"> <span class="nomo">Laerto</span>.</div>

 <p id="bx341">Adiaŭ, <span class="nomo">Ofelio</span>, kaj memoru <br>Pri tio, kion diris mi al vi!</p>

 </div>

 <div class="repliko"> <div id="bx342" class="parolanto"> <span class="nomo">Ofelio</span>.</div>

 <p id="bx343">Mi bone ŝlosis ĝin en mia kapo, <br>Kaj la ŝlosilon mi al vi fordonas.</p>

 </div>

 <div class="repliko"> <div id="bx344" class="parolanto"><span class="nomo">Laerto</span></div>

 <p id="bx345" class="sceninstrukcio">(al <span class="nomo">Polonio</span> kaj <span class="nomo">Ofelio</span>).</p>

 <p id="bx346">Adiaŭ! <span class="sceninstrukcio">(Foriras.)</span></p>

 </div>

 <div class="repliko"> <div id="bx347" class="parolanto"> <span class="nomo">Polonio</span>.</div>

 <p id="bx348">Kia estas la konsilo, <br>Pri kiu li parolis?</p>

 </div>

 <div class="repliko"> <div id="bx349" class="parolanto"> <span class="nomo">Ofelio</span>.</div>

 <p id="bx350">Pri <span class="nomo">Hamleto</span>, <br>Pri la reĝido.</p>

 </div>

 <div class="repliko"> <div id="bx351" class="parolanto"> <span class="nomo">Polonio</span>.</div>

 <p id="bx352">Ha, jes, ĝustatempe! <br>Mi aŭdis, ke en lasta temp’ <span class="nomo">Hamleto</span> <br>Al vi komencis montri amikecon <br>Kaj ke vi mem apartan afablecon <br>Al li montradis. Se ĝi estas vero – <br>Mi aŭdis ĝin en formo de averto – <br>Mi devas al vi diri, ke vi mem <br>Kredeble ne komprenas tute klare <br>Danĝeron, kiu al filino mia <br>Kaj al honoro via nun minacas. <br>Kiel vi estas unu kun la dua? <br>La veron al mi diru!</p>

 </div>

 <div class="repliko"> <div id="bx353" class="parolanto"> <span class="nomo">Ofelio</span>.</div>

 <p id="bx354">De mallonge <br>Al mi li ripetadis kelkajn fojojn, <br>Ke li estimas min.</p>

 </div>

 <div class="repliko"> <div id="bx355" class="parolanto"> <span class="nomo">Polonio</span>.</div>

 <p id="bx356">Ha, ha! Estimo! <br>Parolo de nesperta knabineto! <br>Kaj kredas vi al la “estimo” lia?</p>

 </div>

 <div class="repliko"> <div id="bx357" class="parolanto"> <span class="nomo">Ofelio</span>.</div>

 <p id="bx358">Mi mem ne scias, kiel pri ĝi pensi.</p>

 </div>

 <div class="repliko"> <div id="bx359" class="parolanto"> <span class="nomo">Polonio</span>.</div>

 <p id="bx360">Nu, aŭdu do! Vi estas tre malsaĝa, <br>Ke vi akceptas por kontanta mono <br>La vortojn, kiuj vere ne enhavas <br>Eĉ plej malgrandan indon. Vi vin tenu <br>Prudente kaj singarde, ĉar alie <br>La malsaĝeco via la grandega <br>Vin pereigos!</p>

 </div>

 <div class="repliko"> <div id="bx361" class="parolanto"> <span class="nomo">Ofelio</span>.</div>

 <p id="bx362">Li al mi proponis <br>La amon sian pure kaj honeste.</p>

 </div>

 <div class="repliko"> <div id="bx363" class="parolanto"> <span class="nomo">Polonio</span>.</div>

 <p id="bx364">Jes, pure kaj honeste! Vi, senkapa!</p>

 </div>

 <div class="repliko"> <div id="bx365" class="parolanto"> <span class="nomo">Ofelio</span>.</div>

 <p id="bx366">Li ĵuris al mi, patro mia kara, <br>Per ĉiuj sanktaj ĵuroj de ĉielo.</p>

 </div>

 <div class="repliko"> <div id="bx367" class="parolanto"> <span class="nomo">Polonio</span>.</div>

 <p id="bx368">Kaptiloj por la birdoj! Mi ja scias, <br>Ke se la sango bolas, tiam lango <br>La ĵurojn ne avaras. Ho, filino, <br>Ne prenu vi por fajro tiun flamon, – <br>Ĝi lumas, sed ĝi tute ne varmigas, <br>Ĝi estingiĝas tuj, ne supervivas <br>Eĉ la minuton de la promesado. <br>De nun kun via virga afableco <br>Avaru pli; la paroladon vian <br>Vi ŝatu pli, ne estu tute preta <br>Tuj laŭ ordono! La reĝid’ <span class="nomo">Hamleto</span> <br>Ankoraŭ estas juna, kaj li havas <br>Pli grandan liberecon, ol al vi <br>Donata povas esti. <span class="nomo">Ofelio</span>, <br>Mallonge mi sed klare al vi diras: <br>Ne kredu al ĵurado lia; ĵuroj <br>Similaj estas trompaj delogantoj, <br>Antaŭparoloj de tre pekaj petoj; <br>Promesojn piajn ili hipokritas, <br>Por pli sukcese veni al la celo. <br>Per unu vorto: nun vi eĉ minuton <br>Ne restu en intima parolado <br>Kun la reĝid’ <span class="nomo">Hamleto</span>! Ne kuraĝu <br>Forgesi mian tiun ĉi ordonon! <br>Nun iru!</p>

 </div>

 <div class="repliko"> <div id="bx369" class="parolanto"> <span class="nomo">Ofelio</span>.</div>

 <p id="bx370">Mi obeos, mia patro. <span class="sceninstrukcio">(Ambaŭ foriras.)</span></p>

 </div>

 </div>

 <div class="sceno"> <h5 id="bx371">Sceno 4.</h5> <p id="bx372" class="scenajho">La teraso antaŭ la palaco. <span class="nomo">Hamleto</span>, <span class="nomo">Horacio</span> kaj <span class="nomo" lang="und" title="Ne-Esperanta nomo. Lingvo: nespecifita">Marcello</span> venas.</p>

 <div class="repliko"> <div id="bx373" class="parolanto"> <span class="nomo">Hamleto</span>.</div>

 <p id="bx374">Ho, kiel akra estas la aero!</p>

 </div>

 <div class="repliko"> <div id="bx375" class="parolanto"> <span class="nomo">Horacio</span>.</div>

 <p id="bx376">Jes, princo, blovas vento malvarmega.</p>

 </div>

 <div class="repliko"> <div id="bx377" class="parolanto"> <span class="nomo">Hamleto</span>.</div>

 <p id="bx378">Kioma horo?</p>

 </div>

 <div class="repliko"> <div id="bx379" class="parolanto"> <span class="nomo">Horacio</span>.</div>

 <p id="bx380">Baldaŭ la dekdua.</p>

 </div>

 <div class="repliko"> <div id="bx381" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx382">Ne, ne, jam la dekdua horo batis.</p>

 </div>

 <div class="repliko"> <div id="bx383" class="parolanto"> <span class="nomo">Horacio</span>.</div>

 <p id="bx384">Ĉu efektive? Mi ne aŭdis. Sekve <br>Alproksimiĝas jam la temp’, en kiu <br>Aperas ordinare la spirito.</p>

 <p id="bx385" class="sceninstrukcio">(Post la sceno estas aŭdataj tamburado kaj ektondro de pafilego.)</p>

 <p id="bx386">Ha, kion tio ĉi signifas, princo?</p>

 </div>

 <div class="repliko"> <div id="bx387" class="parolanto"> <span class="nomo">Hamleto</span>.</div>

 <p id="bx388">La reĝo diligente nun pasigas <br>La nokton en gajega festenado; <br>Kaj ĉiun fojon, kiam li eltrinkas <br>Pokalon, pafilegoj al la mondo <br>Anoncas la grandfaron de la reĝo.</p>

 </div>

 <div class="repliko"> <div id="bx389" class="parolanto"> <span class="nomo">Horacio</span>.</div>

 <p id="bx390">Ekzistas tia moro?</p>

 </div>

 <div class="repliko"> <div id="bx391" class="parolanto"> <span class="nomo">Hamleto</span>.</div>

 <p id="bx392">Jes, sendube. <br>Sed pensas mi, ke estas pli honore <br>Forgesi tian moron, ol ĝin sekvi. <br>La brua kaj diboĉa festenado <br>Alportis al ni tre malbonan gloron <br>Ĉe la popoloj de la tuta mondo. <br>Drinkistoj oni nomas nin insulte; <br>Kaj tiu ĉi makulo malpurigas <br>La gloron de plej grandaj niaj faroj. <br>Similan sorton ofte ankaŭ havas <br>Privataj homoj, se sen propra kulpo <br>Makulon ian ili de naturo <br>Ricevis; se ekzemple de naskiĝo – <br>En kio ne ilia vol’ ja estis – <br>Ilia sango estas tro bolanta, <br>Rompanta ofte digon de prudento; <br>Aŭ se kutimo ilin malbonigis, – <br>La mond’ ilin atakas sen kritiko, <br>Se eĉ iliaj virtoj estas puraj <br>Kaj multenombraj. Grajno da malbono <br>Por la okul’ de l’ mondo ofte kovras <br>La tutan indon de plej bona homo.</p>

 </div>

 <p id="bx393" class="sceninstrukcio">(Aperas la spirito en armaĵo.)</p>

 <div class="repliko"> <div id="bx394" class="parolanto"> <span class="nomo">Horacio</span>.</div>

 <p id="bx395">Ho, vidu, princo, ĝi aperas!</p>

 </div>

 <div class="repliko"> <div id="bx396" class="parolanto"> <span class="nomo">Hamleto</span>.</div>

 <p id="bx397">Dio! <br>Defendu nin, anĝeloj de ĉielo!</p>

 <p id="bx398" class="sceninstrukcio">(Li staras kelkajn minutojn senmove.)</p>

 <p id="bx399">Spirito sankta, aŭ demon’ terura, <br>Ĉu el ĉielo aŭ el la infero, <br>Ĉu vi intencas bonon aŭ malbonon, – <br>Aperis vi en tia nobla formo, <br>Ke mi paroli devas. Ho, <span class="nomo">Hamleto</span>, <br>Ho, patro, ho vi, reĝo de Danujo, <br>Respondu! Ho, ne lasu min perei <br>En nesciado! Diru al mi, kial <br>Sin levis el la tombo viaj ostoj? <br>Kaj la ĉerkujo, kien ni trankvile <br>Vin metis, kial ĝi malfermis nun <br>La pezan sian buŝon de marmoro, <br>Por vin elĵeti? Kion ĝi signifas, <br>Ke vi, senviva korpo, en armaĵo <br>Denove venis en la lunan lumon, <br>Por ektimigi nin, malsaĝajn homojn, <br>Kaj nin ataki per teruraj pensoj <br>Ne klarigeblaj por l’ animo nia? <br>Por kio! Diru! Kial? Kion fari?</p>

 </div>

 <p id="bx400" class="sceninstrukcio">(La spirito faras signojn al <span class="nomo">Hamleto</span>.)</p>

 <div class="repliko"> <div id="bx401" class="parolanto"> <span class="nomo">Horacio</span>.</div>

 <p id="bx402">Li vokas vin, ke iru vi kun li, <br>Li kvazaŭ volas ion komuniki <br>Nur al vi sola.</p>

 </div>

 <div class="repliko"> <div id="bx403" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx404">Kun afablaj gestoj <br>Li vokas vin pli malproksimen, princo; <br>Sed ho, pro Di’, ne iru!</p>

 </div>

 <div class="repliko"> <div id="bx405" class="parolanto"> <span class="nomo">Horacio</span>.</div>

 <p id="bx406">Ne, ne iru!</p>

 </div>

 <div class="repliko"> <div id="bx407" class="parolanto"> <span class="nomo">Hamleto</span>.</div>

 <p id="bx408">Sed tie ĉi ne volas li paroli, <br>Kaj mi lin sekvos.</p>

 </div>

 <div class="repliko"> <div id="bx409" class="parolanto"> <span class="nomo">Horacio</span>.</div>

 <p id="bx410">Ho, ne, ne, reĝido!</p>

 </div>

 <div class="repliko"> <div id="bx411" class="parolanto"> <span class="nomo">Hamleto</span>.</div>

 <p id="bx412">Nu, kion do mi timos? Mia vivo <br>Ne havas por mi indon, kaj l’ animo, <br>Senmorta, kiel la spirito mem, <br>Ja ne bezonas timi la spiriton. <br>Li vokas min denove; mi lin sekvos.</p>

 </div>

 <div class="repliko"> <div id="bx413" class="parolanto"> <span class="nomo">Horacio</span>.</div>

 <p id="bx414">Sed se li vin allogos al la maro, <br>Aŭ eble al la supro de l’ ŝtonego, <br>Staranta super la senfunda akvo, <br>Kaj tie per terura nova vido <br>Subite nebuligos vian saĝon <br>Kaj pereigos vin? Memoru, princo! <br>Jam per si mem al ĉiu viva homo <br>Terura estas tiu alta pinto, <br>Pendanta super la bruantaj ondoj <br>De plej profunda loko de la maro.</p>

 </div>

 <div class="repliko"> <div id="bx415" class="parolanto"> <span class="nomo">Hamleto</span>.</div>

 <p id="bx416">Li ĉiam vokas. <span class="sceninstrukcio">(Al la spirito)</span> Iru, mi vin sekvas!</p>

 </div>

 <div class="repliko"> <div id="bx417" class="parolanto"><span class="nomo" lang="und" title="Ne-Esperanta nomo. Lingvo: nespecifita">Marcello</span></div>

 <p id="bx418" class="sceninstrukcio">(retenante <span class="nomo">Hamleton</span>).</p>

 <p id="bx419">Ho, princo, vi ne iros!</p>

 </div>

 <div class="repliko"> <div id="bx420" class="parolanto"> <span class="nomo">Hamleto</span>.</div>

 <p id="bx421">For la manojn!</p>

 </div>

 <div class="repliko"> <div id="bx422" class="parolanto"> <span class="nomo">Horacio</span>.</div>

 <p id="bx423">Aŭskultu nin, ne iru!</p>

 </div>

 <div class="repliko"> <div id="bx424" class="parolanto"> <span class="nomo">Hamleto</span>.</div>

 <p id="bx425">Mia sorto <br>Min vokas, kaj per ĝi mi sentas nun <br>En ĉiu vejno de la korpo mia <br>Potencan feran forton de leono.</p>

 <p id="bx426" class="sceninstrukcio">(La spirito faras signojn)</p>

 <p id="bx427">Li ĉiam vokas! Lasu! Pro ĉielo! (Li sin elŝiras.) <br>Fantomon faros mi el ĉiu, kiu <br>Kuraĝos min reteni! For! <span class="sceninstrukcio">(Al la spirito)</span> Ho, iru! <br>Mi post vi iras. <span class="sceninstrukcio">(La spirito kaj <span class="nomo">Hamleto</span> foriras.)</span></p>

 </div>

 <div class="repliko"> <div id="bx428" class="parolanto"> <span class="nomo">Horacio</span>.</div>

 <p id="bx429">Ha, li freneziĝis!</p>

 </div>

 <div class="repliko"> <div id="bx430" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx431">Ni sekvu lin! La dev’ al ni ordonas!</p>

 </div>

 <div class="repliko"> <div id="bx432" class="parolanto"> <span class="nomo">Horacio</span>.</div>

 <p id="bx433">Ni iru! Kiel tio ĉi finiĝos?!</p>

 </div>

 <div class="repliko"> <div id="bx434" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx435">Malbona io estas en Danujo.</p>

 </div>

 <div class="repliko"> <div id="bx436" class="parolanto"> <span class="nomo">Horacio</span>.</div>

 <p id="bx437">Nin gardos la ĉielo.</p>

 </div>

 <div class="repliko"> <div id="bx438" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx439">Ni rapidu!</p>

 </div>

 </div>

 <div class="sceno"> <h5 id="bx440">Sceno 5.</h5> <p id="bx441" class="scenajho">Izolita loko de la teraso. La <strong>spirito</strong> kaj <span class="nomo">Hamleto</span> venas.</p>

 <div class="repliko"> <div id="bx442" class="parolanto"> <span class="nomo">Hamleto</span>.</div>

 <p id="bx443">Ho, kien vi kondukas min? Parolu! <br>Mi plu ne iros jam!</p>

 </div>

 <div class="repliko"> <div id="bx444" class="parolanto"> <strong>Spirito</strong>.</div>

 <p id="bx445">Aŭskultu!</p>

 </div>

 <div class="repliko"> <div id="bx446" class="parolanto"> <span class="nomo">Hamleto</span>.</div>

 <p id="bx447">Diru!</p>

 </div>

 <div class="repliko"> <div id="bx448" class="parolanto"> <strong>Spirito</strong>.</div>

 <p id="bx449">Jam proksimiĝas mia horo. Baldaŭ <br>Reiri devos mi al la sulfuraj <br>Turmentaj flamoj.</p>

 </div>

 <div class="repliko"> <div id="bx450" class="parolanto"> <span class="nomo">Hamleto</span>.</div>

 <p id="bx451">Malfeliĉa patro!</p>

 </div>

 <div class="repliko"> <div id="bx452" class="parolanto"> <strong>Spirito</strong>.</div>

 <p id="bx453">Min ne bedaŭru, sed atentu bone, <br>Al tio, kion diros mi.</p>

 </div>

 <div class="repliko"> <div id="bx454" class="parolanto"> <span class="nomo">Hamleto</span>.</div>

 <p id="bx455">Parolu! <br>Atenti estas mia sankta ŝuldo.</p>

 </div>

 <div class="repliko"> <div id="bx456" class="parolanto"> <strong>Spirito</strong>.</div>

 <p id="bx457">Kaj venĝi ankaŭ, kiam vi ekscios.</p>

 </div>

 <div class="repliko"> <div id="bx458" class="parolanto"> <span class="nomo">Hamleto</span>.</div>

 <p id="bx459">Ho, Dio! Venĝi? Kion?</p>

 </div>

 <div class="repliko"> <div id="bx460" class="parolanto"> <strong>Spirito</strong>.</div>

 <p id="bx461">Aŭdu bone. <br>Mi estas la spirit’ de via patro, <br>Mi estas kondamnita longan tempon <br>Vagadi en la nokto kaj bruladi <br>La tutan tagon en eternaj flamoj, <br>Ĝis mi puriĝos de la ĉiuj pekoj <br>De mia tera vivo. Se ne estus <br>Al mi malpermesite paroladi, <br>Rakonton tiam povus mi komenci, <br>De kiu ĉiu vort’ al vi dispremus <br>La koron, rigidigus vian sangon, <br>El kapo elsaltigus la okulojn, <br>Kaj ĉiun vian haron disstarigus <br>Simile al haregoj de histriko. <br>Sed la misteroj de posttomba vivo <br>Ne devas soni al orelo tera. <br>Aŭskultu! Se vi amis vian patron...</p>

 </div>

 <div class="repliko"> <div id="bx462" class="parolanto"> <span class="nomo">Hamleto</span>.</div>

 <p id="bx463">Ho, Dio!</p>

 </div>

 <div class="repliko"> <div id="bx464" class="parolanto"> <strong>Spirito</strong>.</div>

 <p id="bx465">Venĝu por mortigo lia!</p>

 </div>

 <div class="repliko"> <div id="bx466" class="parolanto"> <span class="nomo">Hamleto</span>.</div>

 <p id="bx467">Mortigo?</p>

 </div>

 <div class="repliko"> <div id="bx468" class="parolanto"> <strong>Spirito</strong>.</div>

 <p id="bx469">Jes, mortigo plej malnobla, <br>Terura, nenatura, neaŭdita.</p>

 </div>

 <div class="repliko"> <div id="bx470" class="parolanto"> <span class="nomo">Hamleto</span>.</div>

 <p id="bx471">Ho, nomu lin! Ke povu mi tuj flugi, <br>Simile al la penso de amanto <br>Mi flugu venĝi tuj.</p>

 </div>

 <div class="repliko"> <div id="bx472" class="parolanto"> <strong>Spirito</strong>.</div>

 <p id="bx473">Vi ŝajnas preta <br>Vi estus dorma, kiel pala herbo, <br>Kreskanta sur la bordo de la Leto, <br>Se restus vi trankvila. Aŭdu, filo: <br>La famon oni faris, ke en tempo <br>De mia dormo en ĝardeno mia <br>Serpento mordis min; kaj oni trompas <br>Per la mensoga fam’ pri mia morto <br>L’ orelon de la regno; tamen sciu, <br>Ho, nobla mia filo: la serpento, <br>De kies mordo mortis via patro, <br>Nun portas lian kronon.</p>

 </div>

 <div class="repliko"> <div id="bx474" class="parolanto"> <span class="nomo">Hamleto</span>.</div>

 <p id="bx475">Mia onklo! <br>Ho, la profeta mia antaŭsento!</p>

 </div>

 <div class="repliko"> <div id="bx476" class="parolanto"> <strong>Spirito</strong>.</div>

 <p id="bx477">Jes, tiu plej malnobla adultulo <br>Per sorĉo de la sprito, per perfido <br>(Ho, malbenita sprito kaj donacoj!) <br>Delogis la reĝinon ŝajne virtan <br>Al la plezuroj de malnobla amo. <br>Hamleto mia! Ho, kia defalo! <br>De mi, kies la amo estis sankta, <br>Sendekliniĝa ĉiam de la ĵuro, <br>Farita en la tago de l’ edziĝo, – <br>Ŝi malaltiĝis al pekulo, kiun <br>Per ĉio la naturo ja malbenis! <br>Sed kiel virton peko ne delogas, <br>Se ĝi eĉ en ĉiela vest’ aperas, <br>Tiel volupto, se eĉ kun anĝelo <br>Vi ligos ĝin, enuas tamen baldaŭ <br>Kaj serĉas ion novan... Sed silentu! <br>Mi sentas jam aeron de mateno, – <br>Mi mallongigos la rakonton. Kiam <br>En la ĝardeno laŭ kutimo mia <br>Mi dormis post tagmezo, via onklo <br>Mallaŭte alŝteliĝis kaj enverŝis <br>Al mi en la orelon plej teruran <br>Venenon el malgranda boteleto, <br>Venenon tian, kiu tre rapide <br>Trakuras tuj la tutan homan korpon <br>Kaj, kvazaŭ acidaĵo en la lakto, <br>Momente malbonigas en la korpo <br>La tutan puran sangon. Mi pereis, <br>Kaj lepro mian tutan glatan korpon <br>Tuj kovris per abomeninda ŝelo. <br>Kaj tiel mi perfide en la dormo <br>Per frata mano estis senigita <br>De l’ vivo, krono kaj edzino kune, <br>Mi estis mortigita en florado <br>De miaj pekoj, sen konfesodono, <br>Sen komunio sankta; la kalkulon <br>Ne resuminte, estis mi sendita <br>Kun ĉiuj miaj kulpoj sur la kapo <br>Al granda, fina juĝo.</p>

 </div>

 <div class="repliko"> <div id="bx478" class="parolanto"> <span class="nomo">Hamleto</span>.</div>

 <p id="bx479">Ho, terure!</p>

 </div>

 <div class="repliko"> <div id="bx480" class="parolanto"> <strong>Spirito</strong>.</div>

 <p id="bx481">Se havas vi animon, ne permesu, <br>Ke reĝa lito de Danujo servu <br>Por sangomiks’ adulta kaj volupto. <br>Sed kiel ajn vi volos tion fari, – <br>Vi ne makulu vian filan koron: <br>Nenion faru kontraŭ la patrino, – <br>Ŝin juĝos la ĉielo kaj la pikoj <br>De ŝia propra koro. Nun adiaŭ! <br>La paliĝado de l’ lumanta vermo <br>Anoncas la aperon de l’ mateno. <br>Adiaŭ, filo, kaj memoru min! <span class="sceninstrukcio">(Foriras.)</span></p>

 </div>

 <div class="repliko"> <div id="bx482" class="parolanto"> <span class="nomo">Hamleto</span>.</div>

 <p id="bx483">Ho, vi, ĉielo! Tero! Eble ankaŭ <br>L’ inferon voki? – Fi, halt’ mia koro! <br>Ne maljuniĝu tuj, ho mia korpo! <br>Fortike vi min portu! Vin memori? <br>Jes, malfeliĉa patro! Tiel longe, <br>Ĝis mia kapo perdos la kapablon <br>De ĉia memorado! Vin memori? <br>Sed de l’ tabulo de memoro mia <br>Forviŝos mi nun ĉion, kio restis, <br>Sentencojn ĉiujn el la libroj, ĉiujn <br>Pentraĵojn, postesignojn, kiujn lasis <br>Sur ĝi la pasintaĵo kaj juneco, <br>Observojn kaj la spertojn de la vivo; <br>Ordono via vivos tute sola <br>De nun en mia cerbo, ne miksita <br>Kun io malpli inda. Ho, ĉielo! <br>Virino malhonesta kaj perfida! <br>Fripono! Vi, fripono ridetanta!... <br>La tabuleton donu! Mi enskribos, <br>Ke oni povas ĉiam ridetadi <br>Kaj tamen esti friponeg’. Almenaŭ <br>En nia lando tio estas ebla. (Li skribas.) <br>Mi vin enskribis, onklo! Nun al mia <br>Deviz’! “Adiaŭ kaj memoru min!” <br>Mi ĵuris.</p>

 </div>

 <div class="repliko"> <div id="bx484" class="parolanto"><span class="nomo">Horacio</span></div>

 <p id="bx485" class="sceninstrukcio">(post la sceno).</p>

 <p id="bx486">Princo! Princo!</p>

 </div>

 <div class="repliko"> <div id="bx487" class="parolanto"><span class="nomo" lang="und" title="Ne-Esperanta nomo. Lingvo: nespecifita">Marcello</span></div>

 <p id="bx488" class="sceninstrukcio">(post la sceno).</p>

 <p id="bx489">Princ’ <span class="nomo">Hamleto</span>!</p>

 </div>

 <div class="repliko"> <div id="bx490" class="parolanto"><span class="nomo">Horacio</span></div>

 <p id="bx491" class="sceninstrukcio">(post la sceno).</p>

 <p id="bx492">Ho, Dio lin defendu!</p>

 </div>

 <div class="repliko"> <div id="bx493" class="parolanto"><span class="nomo">Hamleto</span></div>

 <p id="bx494" class="sceninstrukcio">(decide, al si mem).</p>

 <p id="bx495">Tiel estu!</p>

 </div>

 <div class="repliko"> <div id="bx496" class="parolanto"><span class="nomo" lang="und" title="Ne-Esperanta nomo. Lingvo: nespecifita">Marcello</span></div>

 <p id="bx497" class="sceninstrukcio">(post la sceno).</p>

 <p id="bx498">He! Princo! He!</p>

 </div>

 <div class="repliko"> <div id="bx499" class="parolanto"> <span class="nomo">Hamleto</span>.</div>

 <p id="bx500">He! kara mia, he! <br>Al mi, birdeto mia, he! mi estas.</p>

 </div>

 <p id="bx501" class="sceninstrukcio">(Horacio kaj <span class="nomo" lang="und" title="Ne-Esperanta nomo. Lingvo: nespecifita">Marcello</span> venas.)</p>

 <div class="repliko"> <div id="bx502" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx503">Nu, kio do sinjoro?</p>

 </div>

 <div class="repliko"> <div id="bx504" class="parolanto"> <span class="nomo">Horacio</span>.</div>

 <p id="bx505">Kio nova?</p>

 </div>

 <div class="repliko"> <div id="bx506" class="parolanto"> <span class="nomo">Hamleto</span>.</div>

 <p id="bx507">Ho, tre mirinde!</p>

 </div>

 <div class="repliko"> <div id="bx508" class="parolanto"> <span class="nomo">Horacio</span>.</div>

 <p id="bx509">Diru, kara princo.</p>

 </div>

 <div class="repliko"> <div id="bx510" class="parolanto"> <span class="nomo">Hamleto</span>.</div>

 <p id="bx511">Vi elbabilos.</p>

 </div>

 <div class="repliko"> <div id="bx512" class="parolanto"> <span class="nomo">Horacio</span>.</div>

 <p id="bx513">Ne, pro la ĉielo!</p>

 </div>

 <div class="repliko"> <div id="bx514" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx515">Mi ankaŭ ne.</p>

 </div>

 <div class="repliko"> <div id="bx516" class="parolanto"> <span class="nomo">Hamleto</span>.</div>

 <p id="bx517">He, kion vi parolas <br>Ĉu oni povus kredi?! Vi silentos?</p>

 </div>

 <div class="repliko"> <div id="bx518" class="parolanto"> <span class="nomo">Horacio</span> kaj <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx519">Jes, jes, pro la ĉielo, kara princo!</p>

 </div>

 <div class="repliko"> <div id="bx520" class="parolanto"> <span class="nomo">Hamleto</span>.</div>

 <p id="bx521">En tuta la Danujo vi ne trovos <br>Friponon, kiu estus hom’ honesta.</p>

 </div>

 <div class="repliko"> <div id="bx522" class="parolanto"> <span class="nomo">Horacio</span>.</div>

 <p id="bx523">Spirito ne bezonis ja sin levi <br>El tombo, por sciigi nin pri tio.</p>

 </div>

 <div class="repliko"> <div id="bx524" class="parolanto"> <span class="nomo">Hamleto</span>.</div>

 <p id="bx525">Vi estas prava. Tial mi nun pensas, <br>Sen plua disputado ni jam povas <br>Al ni la manojn premi reciproke <br>Kaj iri hejmen. Iru, kien vokas <br>Vin la aferoj kaj deziroj viaj – <br>Aferojn kaj dezirojn ĉiu havas – <br>Mi ankaŭ, la mizera, iros fari <br>Aferon mian, – mi nun iros preĝi.</p>

 </div>

 <div class="repliko"> <div id="bx526" class="parolanto"> <span class="nomo">Horacio</span>.</div>

 <p id="bx527">Malklare kaj tre strange vi parolas.</p>

 </div>

 <div class="repliko"> <div id="bx528" class="parolanto"> <span class="nomo">Hamleto</span>.</div>

 <p id="bx529">Ha, mi bedaŭras, ke mi vin ĉagrenas. <br>Mi ĝin bedaŭras el la tuta koro.</p>

 </div>

 <div class="repliko"> <div id="bx530" class="parolanto"> <span class="nomo">Horacio</span>.</div>

 <p id="bx531">Vi ne ĉagrenas nin.</p>

 </div>

 <div class="repliko"> <div id="bx532" class="parolanto"> <span class="nomo">Hamleto</span>.</div>

 <p id="bx533">Ne, <span class="nomo">Horacio</span>, <br>Ĉagren’ ĝi estas, pro Patriko sankta... <br>Pri la spirito do mi al vi diros, <br>Ĝi estas tre senkulpa kaj honesta. <br>La scivolecon pri la estintaĵo <br>Vi venkos, kiel povos. Nun, kolegoj, <br>Amataj kunlernantoj kaj amikoj, <br>Malgrandan unu peton mi vin petos.</p>

 </div>

 <div class="repliko"> <div id="bx534" class="parolanto"> <span class="nomo">Horacio</span>.</div>

 <p id="bx535">Parolu, princo, ni ĝin certe faros.</p>

 </div>

 <div class="repliko"> <div id="bx536" class="parolanto"> <span class="nomo">Hamleto</span>.</div>

 <p id="bx537">Neniu devas scii pri l’ apero <br>De nuna nokto.</p>

 </div>

 <div class="repliko"> <div id="bx538" class="parolanto"> <span class="nomo">Horacio</span> kaj <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx539">Ni promesas, princo.</p>

 </div>

 <div class="repliko"> <div id="bx540" class="parolanto"> <span class="nomo">Hamleto</span>.</div>

 <p id="bx541">Sed ĵuru!</p>

 </div>

 <div class="repliko"> <div id="bx542" class="parolanto"> <span class="nomo">Horacio</span>.</div>

 <p id="bx543">Pro honoro, mi silentos!</p>

 </div>

 <div class="repliko"> <div id="bx544" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx545">Mi ankaŭ, pro honor’!</p>

 </div>

 <div class="repliko"> <div id="bx546" class="parolanto"> <span class="nomo">Hamleto</span>.</div>

 <p id="bx547">Sur mia glavo!</p>

 </div>

 <div class="repliko"> <div id="bx548" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Marcello</span>.</div>

 <p id="bx549">Ni ĵuris jam, sinjoro.</p>

 </div>

 <div class="repliko"> <div id="bx550" class="parolanto"> <span class="nomo">Hamleto</span>.</div>

 <p id="bx551">Sed mi petas, <br>Sur mia glavo ĵuru al mi.</p>

 </div>

 <div class="repliko"> <div id="bx552" class="parolanto"><strong>Spirito</strong></div>

 <p id="bx553" class="sceninstrukcio">(sub la tero).</p>

 <p id="bx554">Ĵuru!</p>

 </div>

 <div class="repliko"> <div id="bx555" class="parolanto"> <span class="nomo">Hamleto</span>.</div>

 <p id="bx556">Ha, mia kara! Vi al ni alrampis? <br>Nu, bone! La bravul’ aŭskultas. Ĵuru!</p>

 </div>

 <div class="repliko"> <div id="bx557" class="parolanto"> <span class="nomo">Horacio</span>.</div>

 <p id="bx558">Sed kiel ĵuri?</p>

 </div>

 <div class="repliko"> <div id="bx559" class="parolanto"> <span class="nomo">Hamleto</span>.</div>

 <p id="bx560">Ke neniam vi <br>Parolos eĉ per unu sola vorto <br>Pri tio, kion en la lasta nokto <br>Vi vidis. Ĵuru sur la glavo!</p>

 </div>

 <div class="repliko"> <div id="bx561" class="parolanto"><strong>Spirito</strong></div>

 <p id="bx562" class="sceninstrukcio">(sub la tero).</p>

 <p id="bx563">Ĵuru!</p>

 </div>

 <div class="repliko"> <div id="bx564" class="parolanto"> <span class="nomo">Hamleto</span>.</div>

 <p id="bx565"><span class="fremda" lang="la" title="Ne-Esperanta teksto. Lingvo: Latino">Hic et ubique</span>? Ŝanĝu ni la lokon! <br>Al mi, sinjoroj! Metu viajn manojn <br>Denove sur la glavon kaj ripetu, <br>Ke vi neniam al neniu diros <br>Pri la apero de la nokto. Ĵuru <br>Pri tio ĉi sur mia glavo!</p>

 </div>

 <div class="repliko"> <div id="bx566" class="parolanto"><strong>Spirito</strong></div>

 <p id="bx567" class="sceninstrukcio">(sub la tero).</p>

 <p id="bx568">Ĵuru!</p>

 </div>

 <div class="repliko"> <div id="bx569" class="parolanto"> <span class="nomo">Hamleto</span>.</div>

 <p id="bx570">Ha, brave, mia talp’! Vi bone fosas! <br>Pli malproksimen do, amikoj!</p>

 </div>

 <div class="repliko"> <div id="bx571" class="parolanto"> <span class="nomo">Horacio</span>.</div>

 <p id="bx572">Dio! <br>Tre strange kaj neniel kompreneble!</p>

 </div>

 <div class="repliko"> <div id="bx573" class="parolanto"> <span class="nomo">Hamleto</span>.</div>

 <p id="bx574">Plej bona estos, se vi ĝin forgesos! <br>Ekzistas en ĉiel’ kaj sur la tero <br>Pli da aferoj, ol en la lernejoj <br>Instruas filozofoj, <span class="nomo">Horacio</span>. <br>Sed venu! Kaj mi tie ĉi denove <br>Vin petas, ĵuru: kiel ajn mirindaj <br>Al vi agado mia poste ŝajnos, <br>Se eble poste trovos mi utila <br>Ŝajnigi, ke mi perdis la prudenton, – <br>Neniam vi kunmetu viajn manojn <br>En <em class="interspace">tia formo</em>, nek la kapon vian <br>Balancu <em class="interspace">tiel</em>, nek per parolado <br>Dusenca montru, ke vi ion scias, – <br>Ekzemple: “nu, ni scias”, aŭ “ni povus, <br>Se ni nur volus”, aŭ “se nur paroli <br>Ni povus”, aŭ “ekzistas unu punkto”... <br>Ne helpu al vi Dio en mizero, <br>Se tion ĉi vi faros, – ĵuru!</p>

 </div>

 <div class="repliko"> <div id="bx575" class="parolanto"><strong>Spirito</strong></div>

 <p id="bx576" class="sceninstrukcio">(sub la tero).</p>

 <p id="bx577">Ĵuru!</p>

 </div>

 <div class="repliko"> <div id="bx578" class="parolanto"> <span class="nomo">Hamleto</span>.</div>

 <p id="bx579">Ripozu, ho, spirito malfeliĉa! <br>Kaj nun, sinjoroj, mi min rekomendas <br>Al vi kun mia tuta amikeco. <br>Kaj ĉion, kion mi, malriĉa, povas <br>Al vi alporti aman kaj amikan, <br>Kun Dia help’ al vi mi ne rifuzos. <br>Ni iru! Kaj denove mi vin petas, <br>La fingron ĉiam tenu sur la buŝo! <br>Ni vivas en terura tempo! Ve, <br>Ke mi naskiĝis esti la punanto! <br>Nu, venu do! Ni iros ĉiuj kune.</p>

 </div>

 <p id="bx580" class="sceninstrukcio">(Ĉiuj foriras.)</p>

 </div>

 </div>

 <div class="akto" id="hamleto-akto-2"> <h4 id="bx581">Akto 2.</h4> <div class="sceno"> <h5 id="bx582">Sceno 1.</h5> <p id="bx583" class="scenajho">Ĉambro en la domo de <span class="nomo">Polonio</span>. Eniras <span class="nomo">Polonio</span> kaj <span class="nomo" lang="und" title="Ne-Esperanta nomo. Lingvo: nespecifita">Reinhold</span>.</p>

 <div class="repliko"> <div id="bx584" class="parolanto"> <span class="nomo">Polonio</span>.</div>

 <p id="bx585">Jen tiujn ĉi paperojn kaj la monon <br>Al li transdonu!</p>

 </div>

 <div class="repliko"> <div id="bx586" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Reinhold</span>.</div>

 <p id="bx587">Jes, sinjoro, bone.</p>

 </div>

 <div class="repliko"> <div id="bx588" class="parolanto"> <span class="nomo">Polonio</span>.</div>

 <p id="bx589">Sed antaŭ ol viziti lin, vi faros <br>Prudente, se vi bone eldemandos <br>Pri la konduto lia.</p>

 </div>

 <div class="repliko"> <div id="bx590" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Reinhold</span>.</div>

 <p id="bx591">Efektive, <br>Mi mem intencis tion fari.</p>

 </div>

 <div class="repliko"> <div id="bx592" class="parolanto"> <span class="nomo">Polonio</span>.</div>

 <p id="bx593">Bone! <br>Tre bone! Antaŭ ĉio vi demandu, <br>Kielaj Danoj loĝas en Parizo, <br>De kia speco, kiel ili vivas, <br>Kun kiu kaj en kiaj societoj; <br>Se per demandoj tiel deflankiĝaj <br>Vi vidos, ili konas mian filon, <br>Vi venos pli proksime al la celo, <br>Ol per demandoj rektaj. Agu, kvazaŭ <br>Vi konus lin nur iom, malproksime; <br>Ekzemple: “Ha, mi konas lian patron, <br>Kaj lian familion, eĉ lin mem <br>Mi iom konas”. Ĉu vi min komprenas?</p>

 </div>

 <div class="repliko"> <div id="bx594" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Reinhold</span>.</div>

 <p id="bx595">Ho, jes, sinjoro!</p>

 </div>

 <div class="repliko"> <div id="bx596" class="parolanto"> <span class="nomo">Polonio</span>.</div>

 <p id="bx597">“Eĉ lin mem”, vi diros, <br>“Sed nur malmulte; se mi ne eraras, <br>Li estas tre sovaĝa, faras tion <br>Kaj tion...” nun vi povas lin kulpigi <br>Per plej diversaj elpensitaj faktoj; <br>Nur ne per ia malbonaĵo, kiu <br>Al li alporti povus malhonoron! <br>Ho, nur ne tion! Gardu vin de tio! <br>Nur tiajn faktojn, kiuj ordinare <br>Junecon akompanas.</p>

 </div>

 <div class="repliko"> <div id="bx598" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Reinhold</span>.</div>

 <p id="bx599">Nu, ekzemple <br>Ludado...</p>

 </div>

 <div class="repliko"> <div id="bx600" class="parolanto"> <span class="nomo">Polonio</span>.</div>

 <p id="bx601">Jes! drinkado, duelado, <br>Insultemeco, aŭ malpacemeco, <br>Eĉ petolado kun virinoj.</p>

 </div>

 <div class="repliko"> <div id="bx602" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Reinhold</span>.</div>

 <p id="bx603">Tamen <br>Ĉu tio jam ne estos malhonoro?</p>

 </div>

 <div class="repliko"> <div id="bx604" class="parolanto"> <span class="nomo">Polonio</span>.</div>

 <p id="bx605">Ho, ne, se vi nur lerte ĝin esprimos. <br>Ne diru, ke li estas tute sklavo <br>De volupteco; ne, prezentu liajn mankojn <br>En tia lumo, ke ili aperu <br>Kiel makuloj nur de libereco, <br>Esprimoj de flameco de l’ spirito, <br>Ekboloj de senbrida juna sango.</p>

 </div>

 <div class="repliko"> <div id="bx606" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Reinhold</span>.</div>

 <p id="bx607">Sed, ho, sinjoro...</p>

 </div>

 <div class="repliko"> <div id="bx608" class="parolanto"> <span class="nomo">Polonio</span>.</div>

 <p id="bx609">Kial tion fari?</p>

 </div>

 <div class="repliko"> <div id="bx610" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Reinhold</span>.</div>

 <p id="bx611">Jes, mi dezirus scii, kia celo...</p>

 </div>

 <div class="repliko"> <div id="bx612" class="parolanto"> <span class="nomo">Polonio</span>.</div>

 <p id="bx613">Nu, vidu, mia plano estas tia, <br>Kaj mi esperas, ke ĝi bone fruktos: <br>Se vi sur mian filon tiel ĵetos <br>La makuletojn, tiam diligente <br>Atentu! Se kunparolanto via <br>La junan homon iam vidis kulpan <br>En la malvirtoj ĵus nomitaj, tiam, <br>Ho, kredu, li en tia maniero <br>Al vi sin turnos: “Jes, sinjoro mia”, <br>Aŭ “jes, amiko”, aŭ “jes, estimata”, <br>Aŭ kiel ajn en tiu lando estas <br>La form’ uzata de ekparolado...</p>

 </div>

 <div class="repliko"> <div id="bx614" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Reinhold</span>.</div>

 <p id="bx615">Nu, bone.</p>

 </div>

 <div class="repliko"> <div id="bx616" class="parolanto"> <span class="nomo">Polonio</span>.</div>

 <p id="bx617">Kaj li poste faros tiel: <br>Li faros... jes... kion mi volis diri?.. <br>Mi volis ion diri... Al diablo! <br>Nu, kie do mi haltis? He?</p>

 </div>

 <div class="repliko"> <div id="bx618" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Reinhold</span>.</div>

 <p id="bx619">Vi haltis <br>Ĉe l’ vortoj “li en tia maniero <br>Al vi sin turnos”</p>

 </div>

 <div class="repliko"> <div id="bx620" class="parolanto"> <span class="nomo">Polonio</span>.</div>

 <p id="bx621">Ha! Al vi sin turnos. <br>Li turnos sin al vi: “Jes, mi lin konas, <br>Sinjoron tiun vidis mi hieraŭ, <br>Aŭ antaŭ kelka temp’, aŭ kiam ajn; <br>En tia aŭ tiela societo; <br>Li tie efektive alte ludis, <br>Li tie estis en malsobra stato, <br>Li tie sin batadis kun kolegoj”; <br>Aŭ “mi lin vidis, kiam li eniris <br>En domon de virinoj de malĉasto”; <br>Aŭ tiel plu. Kaj tiam vi rimarkos, <br>Ke via kaptileto la mensoga <br>Alkaptis la ezokon de la vero; <br>Kaj tiel ni, sprituloj, ĉiam povas <br>Per anguletoj kaj per artifikoj, <br>Per kurba voj’ al rekta celo veni; <br>Kaj tiel vi laŭ mia klarigado <br>Facile elesploros mian filon. <br>Ĉu vi komprenis bone?</p>

 </div>

 <div class="repliko"> <div id="bx622" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Reinhold</span>.</div>

 <p id="bx623">Jes, sinjoro.</p>

 </div>

 <div class="repliko"> <div id="bx624" class="parolanto"> <span class="nomo">Polonio</span>.</div>

 <p id="bx625">Kaj nun kun Dio iru! Bonan vojon!</p>

 </div>

 <div class="repliko"> <div id="bx626" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Reinhold</span>.</div>

 <p id="bx627">Sinjor’...</p>

 </div>

 <div class="repliko"> <div id="bx628" class="parolanto"> <span class="nomo">Polonio</span>.</div>

 <p id="bx629">Vi ankaŭ mem lin elobservu, <br>Per la rilat’ al vi.</p>

 </div>

 <div class="repliko"> <div id="bx630" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Reinhold</span>.</div>

 <p id="bx631">Mi ĉion faros.</p>

 </div>

 <div class="repliko"> <div id="bx632" class="parolanto"> <span class="nomo">Polonio</span>.</div>

 <p id="bx633">Ke li nur diligente muzikadu!</p>

 </div>

 <div class="repliko"> <div id="bx634" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Reinhold</span>.</div>

 <p id="bx635">Tre bone. Mi salutas!</p>

 </div>

 <div class="repliko"> <div id="bx636" class="parolanto"> <span class="nomo">Polonio</span>.</div>

 <p id="bx637">Nu, adiaŭ!</p>

 </div>

 <p id="bx638" class="sceninstrukcio">(Reinhold foriras. Eniras <span class="nomo">Ofelio</span>.)</p>

 <div class="repliko"> <div id="bx639" class="parolanto"> <span class="nomo">Polonio</span>.</div>

 <p id="bx640">Nu, kio, <span class="nomo">Ofelio</span>? Kio nova?</p>

 </div>

 <div class="repliko"> <div id="bx641" class="parolanto"> <span class="nomo">Ofelio</span>.</div>

 <p id="bx642">Ha, estimata patro! De teruro <br>Mi tuta tremas!</p>

 </div>

 <div class="repliko"> <div id="bx643" class="parolanto"> <span class="nomo">Polonio</span>.</div>

 <p id="bx644">Kio do fariĝis?</p>

 </div>

 <div class="repliko"> <div id="bx645" class="parolanto"> <span class="nomo">Ofelio</span>.</div>

 <p id="bx646">En mia ĉambro sidis mi, kudrante, – <br>Subite venas la reĝid’ <span class="nomo">Hamleto</span>, <br>Kun disŝirita vesto, sen ĉapelo, <br>La ŝtrumpoj disligitaj kaj malpuraj <br>Senorde pendas sur la maleoloj; <br>Tre pala, kun piedoj skuiĝantaj; <br>Kun vido tiel plena de teruro, <br>Kvazaŭ li venus ĵus el la infero, <br>Por antaŭdiri ian teruregon.</p>

 </div>

 <div class="repliko"> <div id="bx647" class="parolanto"> <span class="nomo">Polonio</span>.</div>

 <p id="bx648">De am’ al vi li eble freneziĝis?</p>

 </div>

 <div class="repliko"> <div id="bx649" class="parolanto"> <span class="nomo">Ofelio</span>.</div>

 <p id="bx650">Sinjoro, mi ne scias, sed mi timas, <br>Ke tiel estas.</p>

 </div>

 <div class="repliko"> <div id="bx651" class="parolanto"> <span class="nomo">Polonio</span>.</div>

 <p id="bx652">Kion do li diris?</p>

 </div>

 <div class="repliko"> <div id="bx653" class="parolanto"> <span class="nomo">Ofelio</span>.</div>

 <p id="bx654">Li prenis mian manon kaj ĝin premis, <br>Kaj poste sin retiris kaj, tenante <br>La duan manon super la okuloj, <br>Li rigardadis sur vizaĝon mian <br>Kun tia atenteco, kvazaŭ volus <br>Li pentri ĝin. Li tiel longe staris; <br>Kaj fine, ekskuinte mian manon, <br>Tri fojojn balancinte sian kapon, <br>Ekĝemis li kun tia sopireco <br>Kaj tia profundeco, kvazaŭ volus <br>Li kun la ĝemo fini sian vivon. <br>Kaj poste li min lasis iri for, <br>Kaj ankaŭ mem foriris, sed la kapon <br>Ankoraŭ ĉiam tenis li turnite <br>Al mia flanko, ĝis li malaperis.</p>

 </div>

 <div class="repliko"> <div id="bx655" class="parolanto"> <span class="nomo">Polonio</span>.</div>

 <p id="bx656">Sufiĉe! Venu! al la reĝ’ ni iru! <br>Ĝi estas freneziĝo de la amo; <br>La amo ruinigas la amanton, <br>Kondukas al decidoj malesperaj, <br>La homon ofte ĝi turmentas pli, <br>Ol ĉiuj la pasioj en la mondo. <br>Bedaŭras mi la princon! Ĉu vi eble <br>Akceptis lin jam tro maldelikate?</p>

 </div>

 <div class="repliko"> <div id="bx657" class="parolanto"> <span class="nomo">Ofelio</span>.</div>

 <p id="bx658">Ne, kara patro; laŭ ordono via <br>Mi nur de li leterojn ne akceptis <br>Kaj malpermesis vizitadi min.</p>

 </div>

 <div class="repliko"> <div id="bx659" class="parolanto"> <span class="nomo">Polonio</span>.</div>

 <p id="bx660">Nu, tio ĉi lin certe frenezigis. <br>Bedaŭras mi jam mian severecon. <br>Mi pensis ja, ke li nur petoladas <br>Kaj volas pereigi vin. Ho, Dio, <br>Ho, mia malbenita suspektado! <br>Ni, maljunuloj, havas la kutimon <br>Tro malproksime peli la singardon, <br>Kiel junuloj ofte tro suferas <br>Je absoluta manko de singardo. <br>Ni iru al la reĝo! La konfeso <br>Ne plaĉos al la reĝo, sed pli multe <br>Lin kolerigus la kaŝado. Venu!</p>

 </div>

 <p id="bx661" class="sceninstrukcio">(Ambaŭ foriras.)</p>

 </div>

 <div class="sceno"> <h5 id="bx662">Sceno 2.</h5> <p id="bx663" class="scenajho">Ĉambro en la palaco. La <strong>reĝo</strong>, la <strong>reĝino</strong>, <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>, <span class="nomo" lang="und" title="Ne-Esperanta nomo. Lingvo: nespecifita">Güldenstern</span> kaj korteganoj.</p>

 <div class="repliko"> <div id="bx664" class="parolanto"> <strong>Reĝo</strong>.</div>

 <p id="bx665">Ni vin salutas, nia <span class="nomo" lang="und" title="Ne-Esperanta nomo. Lingvo: nespecifita">Rosenkranz</span> <br>Kaj nia <span class="nomo" lang="und" title="Ne-Esperanta nomo. Lingvo: nespecifita">Güldenstern</span>! Ne sole vidi <br>Ni volis vin, sed ankaŭ la bezono <br>De viaj servoj igis nin vin voki. <br>Vi aŭdis jam pri la metamorfozo <br>De la reĝid’ <span class="nomo">Hamleto</span>: nek ekstere <br>Kaj nek interne li similas nun <br>Al tio, kio li antaŭe estis. <br>La kaŭzon, kiu, krom la patra morto, <br>Al tia stato nun lin alkondukis, <br>Ne povas mi diveni. Nun mi petas <br>Vin ambaŭ, kiuj tutan la junecon <br>Kun li pasigis kune kaj tre bone <br>Lin konas, – vin mi petas, volu resti <br>Tra kelka tempo en palaco nia, <br>Penadu lin altiri al amuzoj <br>Kaj ĉe okazoj esploradu lerte <br>La kaŭzon, kiu premas lin kaŝite. <br>Se konos ni la kaŭzon, ni jam povos <br>Kuraci lin.</p>

 </div>

 <div class="repliko"> <div id="bx666" class="parolanto"> <strong>Reĝino</strong>.</div>

 <p id="bx667">Sinjoroj miaj karaj, <br>Pri vi li tiel ofte paroladis, – <br>Mi scias, li vin amas pli, ol ĉiujn. <br>Se vi konsentos fari la komplezon <br>Al ni kaj ĉe ni resti kelkan tempon, <br>Por helpi al la malfeliĉo nia, <br>Ni rekompencos la viziton vian <br>Per plej konvena reĝa rekompenco.</p>

 </div>

 <div class="repliko"> <div id="bx668" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx669">Vi havas rajton, viaj reĝaj moŝtoj, <br>Al ni ordoni. Vi ne devas peti <br>Pri tio, kio estas nia ŝuldo.</p>

 </div>

 <div class="repliko"> <div id="bx670" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx671">Obeos ni kaj ambaŭ ni promesas <br>Laŭ ĉiuj fortoj servi akurate <br>Al viaj reĝaj moŝtoj.</p>

 </div>

 <div class="repliko"> <div id="bx672" class="parolanto"> <strong>Reĝo</strong>.</div>

 <p id="bx673">Ni vin dankas, <br>Ho, karaj <span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span>!</p>

 </div>

 <div class="repliko"> <div id="bx674" class="parolanto"> <strong>Reĝino</strong>.</div>

 <p id="bx675">Mi dankas vin, ho, karaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span> <br>Kaj <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>! Vizitu plej rapide <br><span class="nomo">Hamleton</span>, mian filon malfeliĉan. <br>Kaj iu el la korteganoj iru <br>Sinjorojn akompani al <span class="nomo">Hamleto</span>!</p>

 </div>

 <div class="repliko"> <div id="bx676" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx677">La Plejpotenca faru nian venon <br>Por li saniga!</p>

 </div>

 <div class="repliko"> <div id="bx678" class="parolanto"> <strong>Reĝino</strong>.</div>

 <p id="bx679">Dio volu! Amen!</p>

 </div>

 <p id="bx680" class="sceninstrukcio">(<span class="nomo" lang="und" title="Ne-Esperanta nomo. Lingvo: nespecifita">Rosenkranz</span>, <span class="nomo" lang="und" title="Ne-Esperanta nomo. Lingvo: nespecifita">Güldenstern</span> kaj kelkaj korteganoj foriras. Venas <span class="nomo">Polonio</span>.)</p>

 <div class="repliko"> <div id="bx681" class="parolanto"> <span class="nomo">Polonio</span>.</div>

 <p id="bx682">Afabla reĝo! Jam el Norvegujo <br>Revenis la senditoj kun sukceso.</p>

 </div>

 <div class="repliko"> <div id="bx683" class="parolanto"> <strong>Reĝo</strong>.</div>

 <p id="bx684">Vi ĉiam estis patro de agrablaj <br>Sciigoj.</p>

 </div>

 <div class="repliko"> <div id="bx685" class="parolanto"> <span class="nomo">Polonio</span>.</div>

 <p id="bx686">Ĉu ne vere, mia reĝo? <br>Jes, kredu, mia reĝo, mi dediĉas <br>La tutan mian kapon kaj animon <br>Post mia Dio nur al mia reĝo. <br>Kaj nun mi pensas – se la cerbo mia <br>Ne ĉesis sur vojeto de prudento <br>Sukcese ĉasi – ke la veran kaŭzon <br>De l’ freneziĝo de l’ reĝid’ mi trovis.</p>

 </div>

 <div class="repliko"> <div id="bx687" class="parolanto"> <strong>Reĝo</strong>.</div>

 <p id="bx688">Ho, diru! Mi rapide volas aŭdi!</p>

 </div>

 <div class="repliko"> <div id="bx689" class="parolanto"> <span class="nomo">Polonio</span>.</div>

 <p id="bx690">Aŭskultu antaŭ ĉio la senditojn; <br>Kaj mia bona scio al vi estu <br>Postmanĝo al festeno la agrabla.</p>

 </div>

 <div class="repliko"> <div id="bx691" class="parolanto"> <strong>Reĝo</strong>.</div>

 <p id="bx692">Nu, bone, alkonduku la senditojn! (Polonio foriras.) <br>Li diras, ho, <span class="nomo">Gertrudo</span> mia kara, <br>Ke trovis li la kaŭzon de malsano <br>De via filo.</p>

 </div>

 <div class="repliko"> <div id="bx693" class="parolanto"> <strong>Reĝino</strong>.</div>

 <p id="bx694">Mi la kaŭzon vidas <br>Nur en la morto de la patro lia <br>Kaj en edziĝo nia tro rapida.</p>

 </div>

 <div class="repliko"> <div id="bx695" class="parolanto"> <strong>Reĝo</strong>.</div>

 <p id="bx696">Ni baldaŭ ĉion scios, mia kara.</p>

 <p id="bx697" class="sceninstrukcio">(Polonio revenas kun <span class="nomo" lang="und" title="Ne-Esperanta nomo. Lingvo: nespecifita">Voltimand</span> kaj <span class="nomo">Kornelio</span>.)</p>

 <p id="bx698">Ni vin salutas, karaj revenintoj! <br>Rakontu, <span class="nomo" lang="und" title="Ne-Esperanta nomo. Lingvo: nespecifita">Voltimand</span>, kion alportis <br>Vi de la frato nia la Norvega?</p>

 </div>

 <div class="repliko"> <div id="bx699" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Voltimand</span>.</div>

 <p id="bx700">Redonon de salut’ kaj bondeziroj. <br>Tuj post alveno nia li elsendis <br>Ordonon, por haltigi la preparojn <br>De sia nev’, pri kiu li supozis, <br>Ke li armiĝas kontraŭ la Polujo; <br>Li post esploro efektive vidis, <br>Ke ĉio estis kontraŭ via moŝto. <br>Kaj ĉagrenita, ke malsanon lian <br>Kaj maljunecon oni tiel trompis, <br>Li sendis tuj, por voki <span class="nomo" lang="und" title="Ne-Esperanta nomo. Lingvo: nespecifita">Fortinbras</span>on, <br>Riproĉis lin severe, kaj la nevo <br>Solene ĵuris, ke li plu neniam <br>Batalos kontraŭ via reĝa moŝto. <br>Per tio ĝojigita, la maljuna <br>Por li asignis la salajron jaran <br>De tri mil kronoj kaj al li permesis <br>Kontraŭ Polujo uzi la varbitan <br>Militistaron; kaj por via moŝto <br>Al ni li donis jenan skriban peton, <br>Ke vi permesi volu al l’ anaro <br>Tra via lando fari la trairon <br>Sub la kondiĉoj, kiujn pli detale <br>Vi legos en la jena skriba peto.</p>

 </div>

 <div class="repliko"> <div id="bx701" class="parolanto"> <strong>Reĝo</strong>.</div>

 <p id="bx702">Ni trovas ĉion bona. Ni en tempo <br>Pli oportuna legos kaj pripensos <br>Kaj donos la respondon. Vin ni dankas <br>Por viaj penoj kaj fidela servo. <br>Nun iru vi ripozi, kaj hodiaŭ <br>Al la vespero ni vin petas veni <br>Kun ni festeni. Estu bonaj gastoj!</p>

 </div>

 <p id="bx703" class="sceninstrukcio">(<span class="nomo" lang="und" title="Ne-Esperanta nomo. Lingvo: nespecifita">Voltimand</span> kaj <span class="nomo">Kornelio</span> foriras.)</p>

 <div class="repliko"> <div id="bx704" class="parolanto"> <span class="nomo">Polonio</span>.</div>

 <p id="bx705">Nun la negoco estas jam finita. <br>Ho, reĝo kaj reĝino, se mi volus <br>Komenci nun klarigojn, kio estas <br>Reĝa moŝteco, kio servemeco, <br>Kaj kial tago estas tago, kial <br>La nokto estas nokto, tempo – tempo: <br>Signifus tio perdi senutile <br>La tagon kaj la nokton kaj la tempon; <br>Ĉar mallongeco estas la spirito <br>De saĝo kaj multevorteco estas <br>La korpo kaj ekstera ornamaĵo, <br>Mi ĉion tial diros tre mallonge. <br>La nobla via filo freneziĝis; <br>Mi diras “freneziĝis”, ĉar en kio <br>Konsistas freneziĝo? Ja en tio, <br>Ke oni frenezumas. Sed ni lasu <br>Ĝin flanke kaj komencu...</p>

 </div>

 <div class="repliko"> <div id="bx706" class="parolanto"> <strong>Reĝino</strong>.</div>

 <p id="bx707">Mi vin petas. <br>Pli da enhavo, malpli da artaĵo!</p>

 </div>

 <div class="repliko"> <div id="bx708" class="parolanto"> <span class="nomo">Polonio</span>.</div>

 <p id="bx709">Mi ĵuras, mi parolas sen artaĵo! <br>Li estas nun freneza, – estas vero; <br>Kaj vere tio estas tre domaĝa, <br>Kaj tre domaĝe, ke ĝi estas vero; <br>Cetere mi konsentas, ke mi uzis <br>Figuron neprudentan, – ni ĝin lasu, <br>Kaj mi sen arto iru al l’ afero. <br>Ni sekve diras, ke li freneziĝis; <br>Nun restas, ke ni trovu nur la kaŭzon <br>De la efekto, aŭ, pli vere diri, <br>De la difekto, ĉar neniu dubas, <br>Ke tiu ĉi difekt-efekto havas <br>Sendube ian kaŭzon. Nun finite, – <br>La stato de l’ afero estas tia: <br>Atenti volu! (Li elprenas paperon el la poŝo.) <br>Mi filinon havas <br> – Mi havas ŝin, ĉar ŝi ja estas mia – <br>Nun el obeo, kiun ŝi ja ŝuldas, <br>Ŝi tion ĉi al mi transdonis. Vidu <br>Kaj konsideru! <span class="sceninstrukcio">(Li legas)</span></p>

 <p id="bx710">“Al la ĉiela, la idolo de mia animo, la ravanta <span class="nomo">Ofelio</span>” – Tio ĉi estas malbona frazo, triviala frazo; “ravanta” estas triviala frazo. – Sed aŭskultu plu: “Al ŝia belega delikata brusto tiuj ĉi linioj” k. t. p.</p>

 </div>

 <div class="repliko"> <div id="bx711" class="parolanto"> <strong>Reĝino</strong>.</div>

 <p id="bx712">Ĉu tion ĉi <span class="nomo">Hamleto</span> al ŝi sendis?</p>

 </div>

 <div class="repliko"> <div id="bx713" class="parolanto"> <span class="nomo">Polonio</span>.</div>

 <p id="bx714">Ho tuj, reĝino, mi raportos ĉion. <br><span class="sceninstrukcio">(Li legas.)</span> “Dubu pri la sun’ super la tero, <br>Dubu, ĉu en steloj brilas flamo, <br>Dubu pri vereco de la vero, <br>Sed ne dubu nur pri mia amo.</p>

 <p id="bx715">Ho, kara <span class="nomo">Ofelio</span>, la versofarado ne prosperas al mi; mi ne posedas la arton ritmigi miajn sopirojn; sed ke mi forte vin amas, ho plej kara mia, tion ĉi kredu al mi. Adiaŭ! Via por eterne, plej kara fraŭlino, tiel longe kiel tiu ĉi tera maŝino al li apartenas – Hamleto.”</p>

 <p id="bx716">Jen tion en ŝuldata obeado <br>Al mi filino mia montris. Ankaŭ <br>Pri ĉio, kion li al ŝi parolis, <br>Precize laŭ la tempo kaj la loko <br>Kaj maniero ŝi al mi raportis.</p>

 </div>

 <div class="repliko"> <div id="bx717" class="parolanto"> <strong>Reĝo</strong>.</div>

 <p id="bx718">Sed kiel ŝi akceptis lian amon?</p>

 </div>

 <div class="repliko"> <div id="bx719" class="parolanto"> <span class="nomo">Polonio</span>.</div>

 <p id="bx720">Kiele pensas vi pri mi?</p>

 </div>

 <div class="repliko"> <div id="bx721" class="parolanto"> <strong>Reĝo</strong>.</div>

 <p id="bx722">Mi pensas, <br>Vi estas hom’ fidela kaj honesta.</p>

 </div>

 <div class="repliko"> <div id="bx723" class="parolanto"> <span class="nomo">Polonio</span>.</div>

 <p id="bx724">Mi tion pruvos. Kion do vi pensus, <br>Se mi, vidante, kiel tiu amo <br>Disvolvas sin (mi tion bone vidis <br>Ankoraŭ antaŭ ol filino mia <br>Al mi rakontis), – kion pensus vi, <br>Aŭ kion pensus ŝia reĝa moŝto, <br>Reĝino mia alte estimata, <br>Se mi en la afero ludus rolon <br>De leterujo aŭ de skribotablo, <br>Se mi silente, mute mian koron <br>Por tio fermus kaj sen ia faro <br>Rigardus tiun amon? Kion tiam <br>Vi povus pensi pri persono mia? <br>Ne, mi alpaŝis rekte al l’ afero <br>Kaj tiel diris al filino mia: <br>“Reĝida moŝt’ <span class="nomo">Hamleto</span> estas princo, <br>Por vi tro alta; ne kuraĝu ludi!” <br>Kaj mi al ŝi ordonis, ke ŝi tenu <br>Sin malproksime de la princ’ <span class="nomo">Hamleto</span>, <br>Leterojn ne akceptu, nek donacojn. <br>Ordonon mian patran ŝi plenumis, <br>Kaj li, nun rifuzita (vi permesu <br>Ke mi raportu per mallongaj vortoj), <br>Fariĝis tre malĝoja kaj li perdis <br>La apetiton, poste eĉ la dormon, <br>Li baldaŭ perdis ankaŭ sian forton <br>Kaj poste perdis ankaŭ la konscion, <br>Kaj tiel ŝtup’ post ŝtupo li enfalis <br>En la frenezon, kiu nun lin premas <br>Kaj ĉiujn nin sincere malĝojigas.</p>

 </div>

 <div class="repliko"> <div id="bx725" class="parolanto"><strong>Reĝo</strong></div>

 <p id="bx726" class="sceninstrukcio">(al la reĝino).</p>

 <p id="bx727">Vi pensas, ke ĝi povus esti ebla?</p>

 </div>

 <div class="repliko"> <div id="bx728" class="parolanto"> <strong>Reĝino</strong>.</div>

 <p id="bx729">Tre povas esti.</p>

 </div>

 <div class="repliko"> <div id="bx730" class="parolanto"><span class="nomo">Polonio</span></div>

 <p id="bx731" class="sceninstrukcio">(al la reĝo).</p>

 <p id="bx732">Ĉu eĉ unu fojon <br>Vi iam vidis, ke mi kun certeco <br>Raportis: “tiel estas”, kaj en vero <br>Ne estis tiel?</p>

 </div>

 <div class="repliko"> <div id="bx733" class="parolanto"> <strong>Reĝo</strong>.</div>

 <p id="bx734">Ne, mi ne memoras.</p>

 </div>

 <div class="repliko"> <div id="bx735" class="parolanto"><span class="nomo">Polonio</span></div>

 <p id="bx736" class="sceninstrukcio">(montrante sian kapon kaj ŝultrojn).</p>

 <p id="bx737">Deprenu al mi tion nun de tio, <br>Se ne senduban veron mi raportas. <br>Se postesigno gvidas min, mi trovos <br>La kernon de la vero, se ĝi sidus <br>Eĉ en la plej profunda kaŝiteco.</p>

 </div>

 <div class="repliko"> <div id="bx738" class="parolanto"> <strong>Reĝo</strong>.</div>

 <p id="bx739">Sed kiel ni esplorus pli precize?</p>

 </div>

 <div class="repliko"> <div id="bx740" class="parolanto"> <span class="nomo">Polonio</span>.</div>

 <p id="bx741">Vi scias, ke tre ofte tutajn horojn <br>Li promenadas en la galerio.</p>

 </div>

 <div class="repliko"> <div id="bx742" class="parolanto"> <strong>Reĝino</strong>.</div>

 <p id="bx743">Jes, efektive.</p>

 </div>

 <div class="repliko"> <div id="bx744" class="parolanto"> <span class="nomo">Polonio</span>.</div>

 <p id="bx745">Nun filinon mian <br>Mi tien lasos; vi kun mi vin kaŝos <br>Ekzemple post tapiŝo, por observi. <br>Se li ne amas ŝin kaj ne per tio <br>Li freneziĝis, tiam mi ne estu <br>Pli via kortegano-konsilanto. <br>Mi tiam plugu kampon, paŝtu bruton.</p>

 </div>

 <div class="repliko"> <div id="bx746" class="parolanto"> <strong>Reĝo</strong>.</div>

 <p id="bx747">Ni vidu. <span class="sceninstrukcio">(Eniras <span class="nomo">Hamleto</span>, legante.)</span></p>

 </div>

 <div class="repliko"> <div id="bx748" class="parolanto"> <strong>Reĝino</strong>.</div>

 <p id="bx749">Jen li venas, ion legas, – <br>Kun kia malgajeco en vizaĝo!</p>

 </div>

 <div class="repliko"> <div id="bx750" class="parolanto"> <span class="nomo">Polonio</span>.</div>

 <p id="bx751">Mi petas vin, vi ambaŭ tuj foriru! <br>Mi tuj al li alpaŝos, vi permesu!</p>

 </div>

 <p id="bx752" class="sceninstrukcio">(La reĝo, reĝino kaj korteganoj foriras).</p>

 <div class="repliko"> <div id="bx753" class="parolanto"><span class="nomo">Polonio</span></div>

 <p id="bx754" class="sceninstrukcio">(al <span class="nomo">Hamleto</span>).</p>

 <p id="bx755">Kiele fartas mia bona princo?</p>

 </div>

 <div class="repliko"> <div id="bx756" class="parolanto"> <span class="nomo">Hamleto</span>.</div>

 <p id="bx757">Dank’ al ĉielo, bone!</p>

 </div>

 <div class="repliko"> <div id="bx758" class="parolanto"> <span class="nomo">Polonio</span>.</div>

 <p id="bx759">Ĉu vi min konas, via princa moŝto?</p>

 </div>

 <div class="repliko"> <div id="bx760" class="parolanto"> <span class="nomo">Hamleto</span>.</div>

 <p id="bx761">Tre bone. Vi ja estas fiŝisto?</p>

 </div>

 <div class="repliko"> <div id="bx762" class="parolanto"> <span class="nomo">Polonio</span>.</div>

 <p id="bx763">Ne, mia princo.</p>

 </div>

 <div class="repliko"> <div id="bx764" class="parolanto"> <span class="nomo">Hamleto</span>.</div>

 <p id="bx765">Tiam mi dezirus al vi, ke vi estu tia honesta homo.</p>

 </div>

 <div class="repliko"> <div id="bx766" class="parolanto"> <span class="nomo">Polonio</span>.</div>

 <p id="bx767">Honesta, mia princo?</p>

 </div>

 <div class="repliko"> <div id="bx768" class="parolanto"> <span class="nomo">Hamleto</span>.</div>

 <p id="bx769">Jes, sinjoro, esti honesta en tiu ĉi mondo signifas esti elektita inter dek mil.</p>

 </div>

 <div class="repliko"> <div id="bx770" class="parolanto"> <span class="nomo">Polonio</span>.</div>

 <p id="bx771">Tute vere, mia princo.</p>

 </div>

 <div class="repliko"> <div id="bx772" class="parolanto"> <span class="nomo">Hamleto</span>.</div>

 <p id="bx773">Ĉar se la suno naskas vermojn en malviva hundo... diaĵo, kiu kisas mortintaĵon... Ĉu vi havas filinon?</p>

 </div>

 <div class="repliko"> <div id="bx774" class="parolanto"> <span class="nomo">Polonio</span>.</div>

 <p id="bx775">Jes, mia princo.</p>

 </div>

 <div class="repliko"> <div id="bx776" class="parolanto"> <span class="nomo">Hamleto</span>.</div>

 <p id="bx777">Ne permesu al ŝi iri en la suno. Fruktoportado estas beno: sed ĉar via filino povus porti fruktojn, – gardu vin amiko.</p>

 </div>

 <div class="repliko"> <div id="bx778" class="parolanto"> <span class="nomo">Polonio</span>.</div>

 <p id="bx779">Kion vi komprenas sub tio ĉi? <span class="sceninstrukcio">(Flanken)</span> Ĉiam pri mia filino. Kaj tamen li antaŭ momento ne konis min; li diris, ke mi estas fiŝisto. Li venis malproksimen, tre malproksimen! Estas vero, en mia juneco la amo ankaŭ kondukis min en tre danĝeran situacion, preskaŭ tiel same danĝere kiel lin. Mi denove ekparolos al li. <span class="sceninstrukcio">(Laŭte)</span> Kion vi legas, mia princo?</p>

 </div>

 <div class="repliko"> <div id="bx780" class="parolanto"> <span class="nomo">Hamleto</span>.</div>

 <p id="bx781">Vortojn, vortojn, vortojn.</p>

 </div>

 <div class="repliko"> <div id="bx782" class="parolanto"> <span class="nomo">Polonio</span>.</div>

 <p id="bx783">Sed kia estas la enhavo?</p>

 </div>

 <div class="repliko"> <div id="bx784" class="parolanto"> <span class="nomo">Hamleto</span>.</div>

 <p id="bx785">Vi volas ion havi?</p>

 </div>

 <div class="repliko"> <div id="bx786" class="parolanto"> <span class="nomo">Polonio</span>.</div>

 <p id="bx787">Ne, mi demandas, pri kio estas parolate en tiu ĉi libro, mia princo.</p>

 </div>

 <div class="repliko"> <div id="bx788" class="parolanto"> <span class="nomo">Hamleto</span>.</div>

 <p id="bx789">Kalumnioj, mia sinjoro! La malnobla satira verkisto de tiu ĉi libro diras, ke maljunaj homoj havas grizajn barbojn, ke iliaj vizaĝoj estas sulkitaj, ke iliaj okuloj estas malsanaj, ke ili havas superfluan mankon de sprito kaj ke al tio ĉi ili havas tre malfortajn femurojn. Kvankam pri ĉio tio ĉi mi estas sincere kaj forte konvinkita, mi tamen ne aprobas, ke li pri ĉio tio ĉi skribas; ĉar vi mem, sinjoro, fariĝus tiel maljuna kiel mi, se vi povus iri returnen kiel kankro.</p>

 </div>

 <div class="repliko"> <div id="bx790" class="parolanto"><span class="nomo">Polonio</span></div>

 <p id="bx791" class="sceninstrukcio">(flanken).</p>

 <p id="bx792">Kvankam tio ĉi estas frenezo, ĝi tamen havas en si metodon. <span class="sceninstrukcio">(Laŭte)</span> Ĉu vi ne volas iom ŝanĝi la lokon, princo?</p>

 </div>

 <div class="repliko"> <div id="bx793" class="parolanto"> <span class="nomo">Hamleto</span>.</div>

 <p id="bx794">Iri en la tombon?</p>

 </div>

 <div class="repliko"> <div id="bx795" class="parolanto"> <span class="nomo">Polonio</span>.</div>

 <p id="bx796">Nu, tio ĉi estus efektive radikala ŝanĝo de la loko! <span class="sceninstrukcio">(Flanken)</span> Kiel trafaj ofte estas liaj respondoj? Estas feliĉo, ke la frenezo ofte havas ion tian, kio al la saĝo kaj al la sana prudento ne bone prosperas. Mi forlasos lin kaj tuj penos aranĝi en ia maniero renkontiĝon inter li kaj mia filino. <span class="sceninstrukcio">(Laŭte)</span> Plej afabla reĝido, permesu al mi preni la kuraĝon diri al vi adiaŭ.</p>

 </div>

 <div class="repliko"> <div id="bx797" class="parolanto"> <span class="nomo">Hamleto</span>.</div>

 <p id="bx798">El ĉio, kion vi povas preni de mi, mi nenion cedos al vi tiel volonte, kiel mian vivon, mian vivon.</p>

 </div>

 <div class="repliko"> <div id="bx799" class="parolanto"> <span class="nomo">Polonio</span>.</div>

 <p id="bx800">Adiaŭ, princo!</p>

 </div>

 <div class="repliko"> <div id="bx801" class="parolanto"> <span class="nomo">Hamleto</span>.</div>

 <p id="bx802">La enuigaj maljunaj malsaĝuloj!</p>

 </div>

 <p id="bx803" class="sceninstrukcio">(Venas <span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.)</p>

 <div class="repliko"> <div id="bx804" class="parolanto"><span class="nomo">Polonio</span></div>

 <p id="bx805" class="sceninstrukcio">(forirante).</p>

 <p id="bx806">Vi serĉas la princon <span class="nomo">Hamleton</span>? Jen li estas.</p>

 </div>

 <div class="repliko"> <div id="bx807" class="parolanto"><span class="nomo" lang="und" title="Ne-Esperanta nomo. Lingvo: nespecifita">Rosenkranz</span></div>

 <p id="bx808" class="sceninstrukcio">(al <span class="nomo">Polonio</span>).</p>

 <p id="bx809">Ni dankas vin, sinjoro! <span class="sceninstrukcio">(Polonio foriras.)</span></p>

 </div>

 <div class="repliko"> <div id="bx810" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx811">Estimata princo...</p>

 </div>

 <div class="repliko"> <div id="bx812" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx813">Mia kara princo...</p>

 </div>

 <div class="repliko"> <div id="bx814" class="parolanto"> <span class="nomo">Hamleto</span>.</div>

 <p id="bx815">Miaj karaj bonaj amikoj! Kiel vi fartas, <span class="nomo" lang="und" title="Ne-Esperanta nomo. Lingvo: nespecifita">Güldenstern</span>? Ha, <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>! Bonaj kolegoj, kiel vi fartas?</p>

 </div>

 <div class="repliko"> <div id="bx816" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx817">Kiel mezaj filoj de tiu ĉi tero.</p>

 </div>

 <div class="repliko"> <div id="bx818" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx819">Ni estas feliĉaj jam per tio, ke ni ne estas tro feliĉaj; sur la ĉapo de Fortuno ni ne estas la pinto.</p>

 </div>

 <div class="repliko"> <div id="bx820" class="parolanto"> <span class="nomo">Hamleto</span>.</div>

 <p id="bx821">Ankaŭ ne la plandoj de ŝiaj ŝuoj?</p>

 </div>

 <div class="repliko"> <div id="bx822" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx823">Ankaŭ tio ne, kara princo.</p>

 </div>

 <div class="repliko"> <div id="bx824" class="parolanto"> <span class="nomo">Hamleto</span>.</div>

 <p id="bx825">Vi vivas sekve en la regiono de ŝia zono aŭ en la centro de ŝia favoro?</p>

 </div>

 <div class="repliko"> <div id="bx826" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx827">Jes, efektive, ni ne estas tute fremdaj al ŝi.</p>

 </div>

 <div class="repliko"> <div id="bx828" class="parolanto"> <span class="nomo">Hamleto</span>.</div>

 <p id="bx829">Sub la koro de la feliĉo? Ho, tre vere, la feliĉo estas publika virino. Kio da nova?</p>

 </div>

 <div class="repliko"> <div id="bx830" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx831">Nenio, mia princo, nur ke la mondo fariĝis pli honesta.</p>

 </div>

 <div class="repliko"> <div id="bx832" class="parolanto"> <span class="nomo">Hamleto</span>.</div>

 <p id="bx833">Ha, tiam kredeble baldaŭ estos la finiĝo de la mondo! Sed via novaĵo ne estas vera. Permesu al mi demandi: per kio vi, miaj bonaj amikoj, kolerigis la Fortunon, ke ĝi vin sendis tien ĉi en la malliberejon?</p>

 </div>

 <div class="repliko"> <div id="bx834" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx835">En la malliberejon, mia princo?</p>

 </div>

 <div class="repliko"> <div id="bx836" class="parolanto"> <span class="nomo">Hamleto</span>.</div>

 <p id="bx837">Danujo estas malliberejo.</p>

 </div>

 <div class="repliko"> <div id="bx838" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx839">Tiam ankaŭ la tuta mondo estas malliberejo.</p>

 </div>

 <div class="repliko"> <div id="bx840" class="parolanto"> <span class="nomo">Hamleto</span>.</div>

 <p id="bx841">Jes, granda malliberejo, en kiu ekzistas multe da apartaĵoj, ĉeloj kaj kavoj. Danujo estas unu el la plej malbonaj.</p>

 </div>

 <div class="repliko"> <div id="bx842" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx843">Ni ne pensas tiel, mia princo.</p>

 </div>

 <div class="repliko"> <div id="bx844" class="parolanto"> <span class="nomo">Hamleto</span>.</div>

 <p id="bx845">Nu, tiam ĝi estas por vi io alia, ĉar per si mem nenio estas bona nek malbona; nur la pensado donas al ĉio tian aŭ alian karakteron. Por mi ĝi estas malliberejo.</p>

 </div>

 <div class="repliko"> <div id="bx846" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx847">Sendube via gloramo faras por vi el Danujo malliberejon; ĝi estas tro malvasta por via spirito.</p>

 </div>

 <div class="repliko"> <div id="bx848" class="parolanto"> <span class="nomo">Hamleto</span>.</div>

 <p id="bx849">Ho, mia Dio! oni povus enfermi min en ŝelon de nukso kaj mi rigardus min kiel reĝon de vastegaj spacoj, se nur miaj malbonaj sonĝoj min ne turmentus.</p>

 </div>

 <div class="repliko"> <div id="bx850" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx851">Tiuj ĉi sonĝoj en efektivo estas gloramo; ĉar la efektiva esenco de la gloramo estas nur la ombro de sonĝo.</p>

 </div>

 <div class="repliko"> <div id="bx852" class="parolanto"> <span class="nomo">Hamleto</span>.</div>

 <p id="bx853">Sonĝo per si mem estas ombro.</p>

 </div>

 <div class="repliko"> <div id="bx854" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx855">Certe, kaj ŝajnas al mi, ke la gloramo havas esencon tiel aeran kaj senfundamentan, ke ĝi estas nur ombro de ombro.</p>

 </div>

 <div class="repliko"> <div id="bx856" class="parolanto"> <span class="nomo">Hamleto</span>.</div>

 <p id="bx857">Sekve niaj almozuloj estas korpoj kaj niaj monarĥoj kaj fieraj herooj estas la ombroj de la almozuloj. Ĉu ni ne iru al la reĝo? Ĉar pro honoro, mi ne scias argumentadi.</p>

 </div>

 <div class="repliko"> <div id="bx858" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx859">Ni volonte servos al vi.</p>

 </div>

 <div class="repliko"> <div id="bx860" class="parolanto"> <span class="nomo">Hamleto</span>.</div>

 <p id="bx861">Ne, tute ne, mi ne volas alkalkuli vin al miaj ceteraj servantoj; ĉar – por paroli kun vi kiel honesta homo – mia servantaro estas abomeninda. Tamen por resti sur la ebena vojo de la amikeco, kion vi faras en Elsinoro?</p>

 </div>

 <div class="repliko"> <div id="bx862" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx863">Ni volis vin viziti, nenio plu.</p>

 </div>

 <div class="repliko"> <div id="bx864" class="parolanto"> <span class="nomo">Hamleto</span>.</div>

 <p id="bx865">Mi, almozulo, estas eĉ por danko tro malriĉa. Sed mi dankas vin, kaj certe, miaj amikoj, mia danko havas la indon almenaŭ de unu groŝo. Ĉu oni ne sendis voki vin? Ĉu tio ĉi estis via propra deziro? propravola vizito? Kuraĝe, kuraĝe, estu honestaj kun mi! Nu, diru do!</p>

 </div>

 <div class="repliko"> <div id="bx866" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx867">Kion ni devas diri, princo?</p>

 </div>

 <div class="repliko"> <div id="bx868" class="parolanto"> <span class="nomo">Hamleto</span>.</div>

 <p id="bx869">Ĉion, kion vi volas, – nur ne la veron. Oni sendis vin inviti, kaj en viaj rigardoj kuŝas konfeso, por kies kaŝado via modesteco ne estas sufiĉe ruza. Mi scias, la bonaj reĝo kaj reĝino sendis peti vin.</p>

 </div>

 <div class="repliko"> <div id="bx870" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx871">Por kia celo, mia princo?</p>

 </div>

 <div class="repliko"> <div id="bx872" class="parolanto"> <span class="nomo">Hamleto</span>.</div>

 <p id="bx873">Tion ĉi mi devus sciiĝi de vi. Sed mi priĵuras vin per la rajtoj de nia amikeco de lernejo, per la kuneco de nia juneco, per nia ĉiama reciproka amo, per ĉio pli kara ankoraŭ, kion pli bona parolisto povus meti al via koro: estu sinceraj kontraŭ mi, ĉu oni invitis vin aŭ ne?</p>

 </div>

 <div class="repliko"> <div id="bx874" class="parolanto"><span class="nomo" lang="und" title="Ne-Esperanta nomo. Lingvo: nespecifita">Rosenkranz</span></div>

 <p id="bx875" class="sceninstrukcio">(al <span class="nomo" lang="und" title="Ne-Esperanta nomo. Lingvo: nespecifita">Güldenstern</span>).</p>

 <p id="bx876">Kion vi diros?</p>

 </div>

 <div class="repliko"> <div id="bx877" class="parolanto"><span class="nomo">Hamleto</span></div>

 <p id="bx878" class="sceninstrukcio">(flanken).</p>

 <p id="bx879">Ha, nun mi jam finis kun vi! <span class="sceninstrukcio">(Laŭte)</span> Se vi min amas, ne mensogu.</p>

 </div>

 <div class="repliko"> <div id="bx880" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx881">Kara princo, oni invitis nin.</p>

 </div>

 <div class="repliko"> <div id="bx882" class="parolanto"> <span class="nomo">Hamleto</span>.</div>

 <p id="bx883">Kaj mi diros al vi, por kia celo; en tia maniero mia klarigo liberigos vin de perfido, kaj via tenado de sekreto rilate la reĝon kaj reĝinon ne suferos eĉ per unu haro. De mallonga tempo mi perdis – mi ne scias el kia kaŭzo – mian tutan gajecon, mi forĵetis ĉiujn miajn ordinarajn okupojn, kaj mia humoro estas efektive tiel nigra, ke la tero, tiu ĉi bonega konstruo, ŝajnas al mi nur nuda pinto; vidu, tiu ĉi belega baldakeno, la aero, tiu ĉi brava arkaĵo ĉiela, tiu ĉi majesta tegmento kun sia ora fajro: ŝajnas al mi kiel nenio alia, ol putra, pesta amaso da miasmoj. Kia majstra kreitaĵo estas la homo! kiel nobla per sia prudento! kiel senlima per siaj kapabloj! kiel granda kaj mirinda per sia formo kaj movoj! kiel simila al anĝelo per siaj agoj! kiel simila al Dio per sia komprenado! la ornamo de la mondo! la modelo por la vivantaj ekzistaĵoj! Kaj tamen kio estas por mi tiu ĉi kvintesenco de la polvo? Mi ne amas la viron (<span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span> ridetas), kaj la virinon ankaŭ ne, kvankam per via rideto vi tion ĉi videble dubas.</p>

 </div>

 <div class="repliko"> <div id="bx884" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx885">Mia princo, mi ne havis tian intencon.</p>

 </div>

 <div class="repliko"> <div id="bx886" class="parolanto"> <span class="nomo">Hamleto</span>.</div>

 <p id="bx887">Kial do vi ridis, kiam mi diris, ke mi ne amas la homon?</p>

 </div>

 <div class="repliko"> <div id="bx888" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx889">Mi pensis: se tiel estas, kian do regalon ricevos de vi la aktoroj, kiujn ni renkontis en la vojo kaj alkondukis tien ĉi; ili venis, por proponi al vi siajn servojn.</p>

 </div>

 <div class="repliko"> <div id="bx890" class="parolanto"> <span class="nomo">Hamleto</span>.</div>

 <p id="bx891">Tiu, kiu ludas la rolon de reĝoj, estos al mi boneveninta; lia reĝa moŝto akceptos de mi humilan saluton. La vaganta kavaliro povos uzi sian glavon kaj sian ŝildon; la amanto ne ĝemos sen rekompenco; la gajulo pace ludos sian rolon; la ridindulo elvokos ridon ĉe tiuj, kiuj havas tikleblan diafragmon; kaj la fraŭlino malkaŝe esprimos sian amon per lamaj versoj. Kia anaro tio ĉi estas?</p>

 </div>

 <div class="repliko"> <div id="bx892" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx893">Tiu sama, kiu ordinare tiel plaĉadis al vi: la aktoroj el la urbo.</p>

 </div>

 <div class="repliko"> <div id="bx894" class="parolanto"> <span class="nomo">Hamleto</span>.</div>

 <p id="bx895">Kio do igis ilin vagadi? Restado en konstanta loko estas ja pli profita tiel por ilia gloro, kiel por ilia poŝo.</p>

 </div>

 <div class="repliko"> <div id="bx896" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx897">Mi pensas, ke tio ĉi estas antaŭ nelonge enkondukita novaĵo.</p>

 </div>

 <div class="repliko"> <div id="bx898" class="parolanto"> <span class="nomo">Hamleto</span>.</div>

 <p id="bx899">Ĉu ili estas ankoraŭ tiel same amataj kiel tiam, kiam mi estis en la urbo? Ĉu oni ilin vizitas ankoraŭ tiel same?</p>

 </div>

 <div class="repliko"> <div id="bx900" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx901">Ne, multe pli malmulte.</p>

 </div>

 <div class="repliko"> <div id="bx902" class="parolanto"> <span class="nomo">Hamleto</span>.</div>

 <p id="bx903">Kia estas la kaŭzo? Ĉu ili fariĝis netaŭgaj?</p>

 </div>

 <div class="repliko"> <div id="bx904" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx905">Ne, iliaj penadoj estas tiaj samaj, kiel antaŭe; sed aperis generacio da infanoj, senplumaj birdetoj, kiuj ĉiam forte krias kaj por tio estas tondre aplaŭdataj. Tiuj ĉi nun estas en modo, kaj ili tiel krias kontraŭ la teatroj de la popolamaso – tiel ili nomas ĉiujn aliajn, – ke multaj el la glavoportantoj ektimis la anserajn plumojn kaj ne kuraĝas iri.</p>

 </div>

 <div class="repliko"> <div id="bx906" class="parolanto"> <span class="nomo">Hamleto</span>.</div>

 <p id="bx907">Kiel? Infanoj? Kiu ilin subtenas? Kie ili prenas salajron? Ĉu ili forĵetos la arton, kiam ili ne povos pli kanti per soprano? Ĉu ili ne diros poste, kiam ili elkreskos ĝis la grado de ordinaraj aktoroj – kio estas tre atendebla, se ili ne trovos pli bonajn rimedojn por ekzistado, – ke iliaj verkistoj de dramoj alportis al ili malutilon, devigante ilin deklamadi kontraŭ ilia propra estonteco?</p>

 </div>

 <div class="repliko"> <div id="bx908" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx909">Estis granda batalado inter la ambaŭ flankoj, kaj la popolo mem sen ia riproĉo de konscienco instigas ilin reciproke... Longan tempon nenia dramo donis eĉ iajn enspezojn, se la aŭtoro kaj aktoroj ne atakadis en ĝi siajn kontraŭulojn.</p>

 </div>

 <div class="repliko"> <div id="bx910" class="parolanto"> <span class="nomo">Hamleto</span>.</div>

 <p id="bx911">Ĉu povas esti?</p>

 </div>

 <div class="repliko"> <div id="bx912" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx913">Ho, oni multe kaj kruele batalis.</p>

 </div>

 <div class="repliko"> <div id="bx914" class="parolanto"> <span class="nomo">Hamleto</span>.</div>

 <p id="bx915">Kaj la infanoj venkis?</p>

 </div>

 <div class="repliko"> <div id="bx916" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx917">Jes, princo, Herkuleson kune kun lia portaĵo.</p>

 </div>

 <div class="repliko"> <div id="bx918" class="parolanto"> <span class="nomo">Hamleto</span>.</div>

 <p id="bx919">Ne estas granda miro: ĉar mia onklo estas nun reĝo de Danujo, kaj tiuj, kiuj mokadis lin, dum mia patro vivis, donas nun dudek, kvardek, kvindek, eĉ cent dukatojn por lia portreto en miniaturo. Certe, en tio ĉi kuŝas io supernatura, se nur la filozofio povus tion ĉi eltrovi.</p>

 </div>

 <p id="bx920" class="sceninstrukcio">(Trumpetado post la sceno.)</p>

 <div class="repliko"> <div id="bx921" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx922">Jen venas la aktoroj.</p>

 </div>

 <div class="repliko"> <div id="bx923" class="parolanto"> <span class="nomo">Hamleto</span>.</div>

 <p id="bx924">Ha, karaj sinjoroj, estu bone venintaj en Elsinoro! Donu al mi viajn manojn! Tre bone! Manieroj kaj komplimentoj apartenas al la akcepta saluto. Permesu al mi saluti antaŭe vin en tia maniero, por ke mia sintenado kontraŭ la aktoroj (kiu devas esti la plej afabla) ne havu la vidon de pli bona akcepto ol la via. Mi vin salutas al via veno, sed mia onklo-patro kaj mia patrino-onklino eraras.</p>

 </div>

 <div class="repliko"> <div id="bx925" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx926">En kio, mia kara princo?</p>

 </div>

 <div class="repliko"> <div id="bx927" class="parolanto"> <span class="nomo">Hamleto</span>.</div>

 <p id="bx928">Mi estas freneza nur ĉe vento nord-okcidenta; sed kiam la vento estas suda, mi ne miksos preĝejan turon kun lanterna kolono. <span class="sceninstrukcio">(Polonio venas.)</span></p>

 </div>

 <div class="repliko"> <div id="bx929" class="parolanto"> <span class="nomo">Polonio</span>.</div>

 <p id="bx930">Mi deziras al vi sanon, sinjoroj!</p>

 </div>

 <div class="repliko"> <div id="bx931" class="parolanto"> <span class="nomo">Hamleto</span>.</div>

 <p id="bx932">Aŭskultu, <span class="nomo" lang="und" title="Ne-Esperanta nomo. Lingvo: nespecifita">Güldenstern</span>, kaj ankaŭ vi, <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>, – por ĉiu orelo unu aŭskultanto: tiu ĉi granda infano, kiun vi tie ĉi vidas, ne eliris ankoraŭ el la infanaj vindoj.</p>

 </div>

 <div class="repliko"> <div id="bx933" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx934">Eble li la duan fojon tien enrampis, ĉar oni diras, ke maljunaj homoj denove fariĝas infanoj.</p>

 </div>

 <div class="repliko"> <div id="bx935" class="parolanto"> <span class="nomo">Hamleto</span>.</div>

 <p id="bx936">Mi divenas, ke li venas sciigi min pri la aktoroj. Atentu!.. Tre vere, tio ĉi estis en lundo matene...</p>

 </div>

 <div class="repliko"> <div id="bx937" class="parolanto"> <span class="nomo">Polonio</span>.</div>

 <p id="bx938">Via princa moŝto, mi povas raporti al vi novaĵojn.</p>

 </div>

 <div class="repliko"> <div id="bx939" class="parolanto"> <span class="nomo">Hamleto</span>.</div>

 <p id="bx940">Via kortegana moŝto, mi povas raporti al vi novaĵojn. Kiam Roscio estis aktoro en Romo...</p>

 </div>

 <div class="repliko"> <div id="bx941" class="parolanto"> <span class="nomo">Polonio</span>.</div>

 <p id="bx942">La aktoroj alveturis, via princa moŝto.</p>

 </div>

 <div class="repliko"> <div id="bx943" class="parolanto"> <span class="nomo">Hamleto</span>.</div>

 <p id="bx944">He, he?</p>

 </div>

 <div class="repliko"> <div id="bx945" class="parolanto"> <span class="nomo">Polonio</span>.</div>

 <p id="bx946">Per mia honoro...</p>

 </div>

 <div class="repliko"> <div id="bx947" class="parolanto"> <span class="nomo">Hamleto</span>.</div>

 <p id="bx948">“Kaj sur azenetoj <br>Venis personetoj”...</p>

 </div>

 <div class="repliko"> <div id="bx949" class="parolanto"> <span class="nomo">Polonio</span>.</div>

 <p id="bx950">La plej bonaj aktoroj en la mondo, por tragedioj, komedioj, historioj, pastoraloj, pastoralaj komedioj, historio-pastoraloj, tragedio-historioj, tragedio-komedio-historio-pastoraloj, por dramoj sendividaj kaj por poemoj senfinaj. Seneko ne estas por ili tro serioza kaj Plaŭto ne estas por ili tro gaja. Por ĉio verkita kaj por ĉio improvizita ili ne havas egalajn al si en la mondo.</p>

 </div>

 <div class="repliko"> <div id="bx951" class="parolanto"> <span class="nomo">Hamleto</span>.</div>

 <p id="bx952">Ho Jefto, juĝisto Izraela, kian trezoron vi havis?</p>

 </div>

 <div class="repliko"> <div id="bx953" class="parolanto"> <span class="nomo">Polonio</span>.</div>

 <p id="bx954">Kian trezoron li havis, princo?</p>

 </div>

 <div class="repliko"> <div id="bx955" class="parolanto"> <span class="nomo">Hamleto</span>.</div>

 <p id="bx956">Jenan:</p>

 <p id="bx957">“Ĉe li estis sol-filino, <br>Kaj li amis ŝin sen fino.”</p>

 </div>

 <div class="repliko"> <div id="bx958" class="parolanto"><span class="nomo">Polonio</span></div>

 <p id="bx959" class="sceninstrukcio">(flanken).</p>

 <p id="bx960">Ĉiam pri mia filino.</p>

 </div>

 <div class="repliko"> <div id="bx961" class="parolanto"> <span class="nomo">Hamleto</span>.</div>

 <p id="bx962">Ĉu mi ne estas prava, maljuna Jefto?</p>

 </div>

 <div class="repliko"> <div id="bx963" class="parolanto"> <span class="nomo">Polonio</span>.</div>

 <p id="bx964">Se vi nomas min Jefto, via princa moŝto, mi efektive havas filinon, kiun mi forte amas.</p>

 </div>

 <div class="repliko"> <div id="bx965" class="parolanto"> <span class="nomo">Hamleto</span>.</div>

 <p id="bx966">Ne, tio ĉi ne sekvas.</p>

 </div>

 <div class="repliko"> <div id="bx967" class="parolanto"> <span class="nomo">Polonio</span>.</div>

 <p id="bx968">Kio do sekvas, estimegata sinjoro?</p>

 </div>

 <div class="repliko"> <div id="bx969" class="parolanto"> <span class="nomo">Hamleto</span>.</div>

 <p id="bx970">Kio? <br>“Kontraŭ la sorto <br>Ne helpas forto” <br>Kaj poste, vi ja scias: <br>“Venis tre nebela fino <br>Kaj pereis la knabino”...</p>

 <p id="bx971">Cetere, vi povas mem legi la finon de la kanto; ĉar vidu, jen venas ĉesigantoj de mia parolo. <span class="sceninstrukcio">(Kelke da aktoroj venas.)</span></p>

 <p id="bx972">Mi vin salutas, sinjoroj, estu ĉiuj bone venintaj! Mi ĝojas, ke mi revidas vin en sano. Tre agrable, miaj bonaj amikoj! Ha, malnova amiko, kiel via vizaĝo hariĝis de la tempo, kiam mi vin vidis! Ĉu vi volas konkuri en Danujo per via barbo? Ha, mia bela juna fraŭlino! Per niaj virinoj kaj fraŭlinoj, vi per alteco de unu kalkanumo fariĝis pli proksima al la ĉielo de la tempo, kiam mi vin laste vidis. Dio donu, ke via voĉo ne estu perdinta sian helan sonoron, kiel eluzita ora monero. Mi vin salutas ĉiujn, miaj sinjoroj! Ni tuj prenos nin al la afero, ni pafos ĉion, kion ni trovos. Tuj prezentu ion! Montru al ni provon de via arto. Nu, ekzemple, ian patosan parolon!</p>

 </div>

 <div class="repliko"> <div id="bx973" class="parolanto"> <strong>Unua aktoro</strong>.</div>

 <p id="bx974">Kian parolon, mia estimata princo?</p>

 </div>

 <div class="repliko"> <div id="bx975" class="parolanto"> <span class="nomo">Hamleto</span>.</div>

 <p id="bx976">Mi aŭdis, kiel vi unu fojon deklamis parolon, – sed ĝi neniam estis donata sur la sceno, aŭ almenaŭ certe ne pli ol unu fojon; ĉar, kiom mi memoras, la peco ne plaĉis al la amaso, ĝi estis tro alta por la popolo. Sed laŭ mia opinio kaj laŭ la opinio de aliaj personoj, kies juĝo en tiaj aferoj estas pli aŭtoritata ol mia, tio ĉi estis bonega peco: bone aranĝita laŭ la scenoj kaj verkita kun multe da prudento kaj modesteco. Mi memoras, ke iu diris, ke ĝi havas nenian salon nek pipron, por spici la enhavon, kaj nenian esprimon, kiu montrus ĉe la aŭtoro la intencon de arta ornamado; ĝi estis verkita en maniero simpla, sana kaj agrabla, multe pli bela, ol ornamita. <em class="interspace">Unu</em> parolon en tiu ĉi peco mi precipe amis: tio ĉi estis la rakonto de Eneo al Didono; precipe tie, kie li parolas pri la mortigo de Priamo. <span class="sceninstrukcio">(Al unu el la aktoroj)</span> Se vi ĝin memoras, komencu per la jena verso... atendu, atendu...</p>

 <p id="bx977">“Kaj Pirro kun leona sovaĝeco”...</p>

 <p id="bx978">Ne, mi eraras; sed per Pirro ĝi komenciĝas...</p>

 <p id="bx979">“Kaj Pirro, kies nigra la armaĵo <br>Simile al intenco lia nigra <br>Egalkolora estis kun la nokto, <br>En kiu li en la ĉevalo sidis, <br>Nun ŝmiris sian korpon la teruran <br>En manier’ kruela: tute ruĝa <br>Li estas de la kapo ĝis piedoj; <br>Kovrita de la sango elverŝita <br>De patroj kaj patrinoj kaj infanoj, <br>De filoj kaj filinoj mortigitaj; <br>La sango, sekigita de la suno <br>Al lia vest’ kruelan brilon donas. <br>Varmega de kolero kaj de fajro, <br>Per la okuloj de sangama tigro <br>L’ infera Pirro serĉas nun Priamon...”</p>

 <p id="bx980">Nun daŭrigu!</p>

 </div>

 <div class="repliko"> <div id="bx981" class="parolanto"> <span class="nomo">Polonio</span>.</div>

 <p id="bx982">Per mia honoro, princo, tre bone deklamite: kun sento, kun estetika tono.</p>

 </div>

 <div class="repliko"> <div id="bx983" class="parolanto"> <strong>Unua aktoro</strong>.</div>

 <p id="bx984">Kaj jen li trovas lin: tremanta mano <br>La glavon portas kontraŭ malamikoj; <br>Sed al maljuna mano ne obeas <br>La peza glavo kaj senbate falas. <br>Kaj furioze nun rapidas Pirro <br>Al la batalo malegaleforta. <br>La glavon levas li, kaj tuj senviva <br>Priam’ kaduka falas sur la teron. <br>La urbo Iliono jam ne vivis, <br>Kaj tamen ŝajnis, ke ĝi tiun baton <br>Eksentis: ĝi ekkrakis en la flamoj, <br>Kaj sub l’ impreso de la tondra krako <br>Subite Pirro haltis; lia glavo <br>Ekpendis en l’ aero. Pirro staris <br>Senmove, kvazaŭ pentro terurega. <br>Sed kiel ofte antaŭ fulmotondro <br>Silento ekaperas en ĉielo, <br>La vent’ mutiĝas, la nubegoj haltas <br>Kaj kvazaŭ mortas ĉio sur la tero, – <br>Kaj jen subite ekbruegas tondro: <br>Tiele ankaŭ post momenta halto <br>En Pirro pli kruele ekflamegis <br>Malamo kaj sovaĝa sangavido. <br>Neniam la marteloj de l’ ciklopoj, <br>Por Marso elforĝante la armaĵon, <br>Batadis pli kruele kaj sovaĝe, <br>Ol kiel nun la sanga glav’ de Pirro <br>Hakadis la Priamon malfeliĉan... <br>Ho vi, Fortuno! Kial la diaro <br>De vi ne prenas for potencon vian, <br>Ne rompas en pecetojn la radiojn <br>De via rado kaj ĝin ne deĵetas <br>En plej profundan lokon de l’ infero!”</p>

 </div>

 <div class="repliko"> <div id="bx985" class="parolanto"> <span class="nomo">Polonio</span>.</div>

 <p id="bx986">Tio ĉi estas tro longa.</p>

 </div>

 <div class="repliko"> <div id="bx987" class="parolanto"><span class="nomo">Hamleto</span></div>

 <p id="bx988" class="sceninstrukcio">(al <span class="nomo">Polonio</span>).</p>

 <p id="bx989">Ĝi povos iri al la barbiro kune kun via barbo. <span class="sceninstrukcio">(Al la aktoro)</span> Mi petas vin, daŭrigu! Li plivolus ian arlekenaĵon, alie li baldaŭ ekdormos. Daŭrigu, venu al Hekubo!</p>

 </div>

 <div class="repliko"> <div id="bx990" class="parolanto"> <strong>Unua aktoro</strong>.</div>

 <p id="bx991">“Sed kiu nun ekvidus la reĝinon <br>Kun haroj disligitaj en malordo”...</p>

 </div>

 <div class="repliko"> <div id="bx992" class="parolanto"> <span class="nomo">Hamleto</span>.</div>

 <p id="bx993">Kun haroj disligitaj?</p>

 </div>

 <div class="repliko"> <div id="bx994" class="parolanto"> <span class="nomo">Polonio</span>.</div>

 <p id="bx995">Bone! Reĝino kun haroj disligitaj, tre bone!</p>

 </div>

 <div class="repliko"> <div id="bx996" class="parolanto"> <strong>Unua aktoro</strong>.</div>

 <p id="bx997">“Kurantan nudpiede, minacantan <br>Estingi la grandegan tutan brulon <br>Per la riveroj de la larmoj siaj; <br>Kaj kun ĉifono sur la kapo, kie <br>Antaŭ nelonge sidis diademo; <br>Anstataŭ vestoj kovras ŝian korpon <br>Elturmentitan kaj malgrasigitan <br>En rapidec’ prenita litotuko: <br>Se iu tion vidus, li malbenus <br>Per plej teruraj vortoj la Fortunon. <br>Sed se la dioj mem ŝin tie vidus, <br>Starantan antaŭ la kruela Pirro, <br>Hakanta senkompate ŝian edzon: <br>Ho, tiam, se la dioj havas koron, <br>L’ unua malespera ŝia krio <br>L’ okulojn de la dioj fluidigus <br>Kaj ili ne silentus...”</p>

 </div>

 <div class="repliko"> <div id="bx998" class="parolanto"> <span class="nomo">Polonio</span>.</div>

 <p id="bx999">Rigardu do, li paliĝis, la okuloj estas plenaj je larmoj! Sufiĉe! Haltu!</p>

 </div>

 <div class="repliko"> <div id="bx1000" class="parolanto"> <span class="nomo">Hamleto</span>.</div>

 <p id="bx1001">Bone, la reston vi poste al mi finos. <span class="sceninstrukcio">(Al <span class="nomo">Polonio</span>)</span> Kara sinjoro, ĉu vi ne volos zorgi pri regalado de la aktoroj? Akceptu ilin bone, ĉar ili estas la spegulo kaj mallongigita kroniko de la tempo. Estus pli bone por vi havi post la morto malbonan supertomban surskribon, ol ricevi malbonan nomon de ili, dum vi vivas.</p>

 </div>

 <div class="repliko"> <div id="bx1002" class="parolanto"> <span class="nomo">Polonio</span>.</div>

 <p id="bx1003">Kara princo, mi regalos ilin laŭ iliaj meritoj.</p>

 </div>

 <div class="repliko"> <div id="bx1004" class="parolanto"> <span class="nomo">Hamleto</span>.</div>

 <p id="bx1005">Ho ne, bela homo, multe, pli bone! Se ni ĉiun homon traktos laŭ lia merito, kiu tiam estas certa, ke li ne ricevos batojn? Regalu ilin laŭ mezuroj de via propra honoro kaj indo: ju malpli ili meritas, des pli da merito tiam havos via boneco. Iru kun ili!</p>

 </div>

 <div class="repliko"> <div id="bx1006" class="parolanto"><span class="nomo">Polonio</span></div>

 <p id="bx1007" class="sceninstrukcio">(al la aktoroj).</p>

 <p id="bx1008">Venu, sinjoroj!</p>

 </div>

 <div class="repliko"> <div id="bx1009" class="parolanto"><span class="nomo">Hamleto</span></div>

 <p id="bx1010" class="sceninstrukcio">(al la aktoroj).</p>

 <p id="bx1011">Iru kun li, miaj amikoj! morgaŭ vi donos prezenton. <span class="sceninstrukcio">(Al la unua aktoro)</span> Aŭskultu, mia malnova amiko, ĉu vi povas prezenti la mortigon de Gonzago?</p>

 </div>

 <div class="repliko"> <div id="bx1012" class="parolanto"> <strong>Unua aktoro</strong>.</div>

 <p id="bx1013">Jes, princo.</p>

 </div>

 <div class="repliko"> <div id="bx1014" class="parolanto"> <span class="nomo">Hamleto</span>.</div>

 <p id="bx1015">Morgaŭ vi tion ĉi prezentos. Ĉu vi povus en okazo de bezono lerni parkere parolon el dekdu ĝis dekses versoj, kiun mi verkus kaj enmetus? Ne vere?</p>

 </div>

 <div class="repliko"> <div id="bx1016" class="parolanto"> <strong>Unua aktoro</strong>.</div>

 <p id="bx1017">Jes, princo.</p>

 </div>

 <div class="repliko"> <div id="bx1018" class="parolanto"> <span class="nomo">Hamleto</span>.</div>

 <p id="bx1019">Tre bone! (Al ĉiuj aktoroj). Iru kun tiu ĉi sinjoro, sed ne mokadu lin! <span class="sceninstrukcio">(Polonio kaj la aktoroj foriras. – Al <span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span>)</span> Miaj amikoj, mi prenas de vi forpermeson ĝis la vespero! Estu bonaj gastoj en Elsinoro!</p>

 </div>

 <div class="repliko"> <div id="bx1020" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1021">Ni estas pretaj al servoj, princo.</p>

 </div>

 <div class="repliko"> <div id="bx1022" class="parolanto"> <span class="nomo">Hamleto</span>.</div>

 <p id="bx1023">Mi vin salutas! (<span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span> foriras.) <br>Nun mi restis sola. <br>Ho mi, malnobla senhonora sklavo! <br>Aktoro en la versoj elpensitaj, <br>En sola imagado de suferoj, <br>Kun tia forto sin alkonformigis <br>Al la teruro de l’ situacio, <br>Ke li paliĝis de la ekscitiĝo, <br>Sinceraj larmoj brilis en l’ okuloj, <br>Sur la vizaĝo signoj de sufero, <br>La voĉo tremis, tuta la teniĝo <br>Konforma al la vortoj! Kaj pro kio? <br>Pro fablo, pro nenio, pro Hekubo! <br>Nu, kio do Hekubo al li estas <br>Kaj kio li al ŝi, ke pro Hekubo <br>Li tiel ploras? Se por suferado <br>Li havus kaŭzon tian, kiel mi, <br>La tutan scenon tiam li dronigus <br>Per siaj larmoj kaj orelojn ĉiujn <br>Distondrus li per ĝemoj plej pasiaj, <br>La kulpan li kondukus al frenezo, <br>Teruron li enportus en la korojn <br>Kaj rigidigus ĉiujn alestantojn! <br>Kaj mi?! Malnobla, senkuraĝa vermo, <br>Sensente kaj senfare mi nur vagas, <br>Nenion povas diri mi por reĝo, <br>Por mia patro, por la granda reĝo, <br>Al kiu oni rabis for per krimo <br>La havon kaj la vivon! Ĉu mi estas <br>Timulo? Kiu nomos min fripono? <br>Al mi la kapon rompos? Mian barbon <br>Elŝiros kaj sur la vizaĝon ĵetos, <br>Min pinĉos en la nazo, min kulpigos, <br>Ke mi nenian veran vorton diras? <br>Kuraĝus iu tion fari? Ha! <br>Cetere, mi akceptus. – Tiel estas! <br>Mi havas la animon de kolombo, <br>La galo al mi mankas, ĉar alie <br>Jam longe per la korpo de l’ krimulo <br>Mi nutrus la vulturojn de la lando. <br>Ho, senkonscia kaj malĉasta bubo! <br>Abomenul’ sen sentoj, sen honoro! <br>Ha, kia besto estas mi! Tre brave, <br>Ke mi, la filo de plej bona patro, <br>Vidante, ke krimulo lin mortigis, <br>Mi, kiun la infero kaj ĉielo <br>Instigas al la venĝo, – mi nun devas <br>La koron nur per vortoj faciligi, <br>Simile al virino aĉetebla, <br>Mi povas nur murmuri kaj malbeni <br>Simile al kaduka servantino! <br>Ho, fi! Al la afero, mia kapo!.. <br>Mi aŭdis, ke krimuloj iafoje, <br>Vidante sian krimon spegulitan <br>En arta prezentado en teatro, <br>Sub la influo de tuŝanta ludo <br>Eksentas tiel forte sian krimon, <br>Ke ili sian kulpon elkonfesas: <br>Ĉar krimo eĉ sen vortoj ĉion diras... <br>Jes, la aktoroj ludu al ni ion <br>Similan al la mort’ de mia patro; <br>La onklo ankaŭ estos; mi observos <br>Atente ĉiun lian rigardeton: <br>Se konfuziĝos li, mi tiam scios <br>Programon mian veran. La spirito <br>Ja estis eble nur diablo, kiu, <br>Malice akceptinte logan veston, <br>Konante mian impreseblan koron, <br>Min volas trompi kaj la manon mian <br>Direkti peke al terura krimo? <br>Mi volas esti certa. Ni rigardos! <br>La ludo de l’ aktoroj estu reto, <br>Por kapti konsciencon de la reĝo! <span class="sceninstrukcio">(Foriras.)</span></p>

 </div>

 </div>

 </div>

 <div class="akto" id="hamleto-akto-3"> <h4 id="bx1024">Akto 3.</h4> <div class="sceno"> <h5 id="bx1025">Sceno 1.</h5> <p id="bx1026" class="scenajho">Ĉambro en la palaco. La <strong>reĝo</strong>, la <strong>reĝino</strong>, <span class="nomo">Polonio</span>, <span class="nomo">Ofelio</span>, <span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</p>

 <div class="repliko"> <div id="bx1027" class="parolanto"> <strong>Reĝo</strong>.</div>

 <p id="bx1028">Kaj per nenia lerta ekparolo <br>Vi povis veni al la vera kaŭzo <br>De lia freneziĝo, kiu ŝanĝis <br>Terure nun la tutan lian vivon?</p>

 </div>

 <div class="repliko"> <div id="bx1029" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1030">Ne neas li, ke estas li freneza, <br>La kaŭzon tamen li obstine kaŝas.</p>

 </div>

 <div class="repliko"> <div id="bx1031" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx1032">Ne lasis li esplori sin, sed lerte <br>Li kun freneza ruzo deturnadis <br>Tuj la parolon, kiam ni intencis <br>De li elkapti ion pri la kaŭzo.</p>

 </div>

 <div class="repliko"> <div id="bx1033" class="parolanto"> <strong>Reĝino</strong>.</div>

 <p id="bx1034">Kaj kiel li akceptis vin?</p>

 </div>

 <div class="repliko"> <div id="bx1035" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1036">Ĝentile.</p>

 </div>

 <div class="repliko"> <div id="bx1037" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx1038">Kaj tamen ne sen kelka suspektemo.</p>

 </div>

 <div class="repliko"> <div id="bx1039" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1040">Demandojn li avaris, sed volonte <br>Demandojn niajn lerte respondadis.</p>

 </div>

 <div class="repliko"> <div id="bx1041" class="parolanto"> <strong>Reĝino</strong>.</div>

 <p id="bx1042">Vi al amuzo ia lin invitis?</p>

 </div>

 <div class="repliko"> <div id="bx1043" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1044">Okaze ni renkontis en la vojo <br>Aktorojn; ni sciigis lin pri tio, <br>Kaj ŝajnas, ke ĝi faris al li ĝojon. <br>En la palaco ili estas; ŝajnas, <br>Ke ili jam ricevis la ordonon <br>Hodiaŭ en vespero ion ludi.</p>

 </div>

 <div class="repliko"> <div id="bx1045" class="parolanto"> <span class="nomo">Polonio</span>.</div>

 <p id="bx1046">Jes, kaj al mi la princo komisiis, <br>Ke mi invitu viajn reĝajn moŝtojn <br>Alesti ankaŭ al la prezentado.</p>

 </div>

 <div class="repliko"> <div id="bx1047" class="parolanto"> <strong>Reĝo</strong>.</div>

 <p id="bx1048">Ho, tre volonte, kaj mi forte ĝojas, <br>Ke tio lin amuzas. Vi, sinjoroj, <br>Ankoraŭ pli lin tiru al amuzoj!</p>

 </div>

 <div class="repliko"> <div id="bx1049" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1050">Ni ĝin plenumos, via reĝa moŝto.</p>

 </div>

 <p id="bx1051" class="sceninstrukcio">(<span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span> foriras).</p>

 <div class="repliko"> <div id="bx1052" class="parolanto"> <strong>Reĝo</strong>.</div>

 <p id="bx1053">Kaj nun forlasu nin, <span class="nomo">Gertrudo</span> kara. <br>Hamleto baldaŭ venos; ni aranĝis, <br>Ke tie ĉi li kvazaŭ per okazo <br>Renkontos <span class="nomo">Ofelion</span>. Ŝia patro <br>Kaj mi – ni ambaŭ staros nun tiele, <br>Ke, ne vidataj mem, ni ĉion vidu <br>Kaj povu bone juĝi, ĉu en vero <br>La amo estas kaŭzo de la stato, <br>En kiu li sin trovas.</p>

 </div>

 <div class="repliko"> <div id="bx1054" class="parolanto"> <strong>Reĝino</strong>.</div>

 <p id="bx1055">Mi obeas. <br>Ho, mia <span class="nomo">Ofelio</span>, mi dezirus, <br>Ke efektive la beleco via <br>Sin montru kiel sola vera kaŭzo <br>De la frenezo de <span class="nomo">Hamleto</span>: tiam <br>Esperi povas mi, ke viaj virtoj <br>Denove realportos al li sanon <br>Al la feliĉo de vi ambaŭ.</p>

 </div>

 <div class="repliko"> <div id="bx1056" class="parolanto"> <span class="nomo">Ofelio</span>.</div>

 <p id="bx1057">Ĉion <br>Mi faros. <span class="sceninstrukcio">(La reĝino foriras.)</span></p>

 </div>

 <div class="repliko"> <div id="bx1058" class="parolanto"> <span class="nomo">Polonio</span>.</div>

 <p id="bx1059">Promenadu, <span class="nomo">Ofelio</span>!.. <br><span class="sceninstrukcio">(Al la reĝo)</span> Se vi permesas, via reĝa moŝto, <br>Ni kaŝu nin! <span class="sceninstrukcio">(Al <span class="nomo">Ofelio</span>)</span> Vi legu en la libro, <br>Ke li ne miru la solecon vian. <br>Ĝi eble ne konvenas, sed en vero <br>Ni ofte per edifo en vizaĝo <br>Kaj per mieno pie religia <br>Eĉ la diablon mem facile trompas.</p>

 </div>

 <div class="repliko"> <div id="bx1060" class="parolanto"><strong>Reĝo</strong></div>

 <p id="bx1061" class="sceninstrukcio">(flanken).</p>

 <p id="bx1062">Ho, vere, vere! Kiel forte batas <br>Parolo lia mian konsciencon! <br>Kolora vango de malĉastulino <br>La veron kovras, sed pli forte kaŝas <br>Teruran faron miaj artaj vortoj. <br>Ho, peza ŝarĝo!</p>

 </div>

 <div class="repliko"> <div id="bx1063" class="parolanto"> <span class="nomo">Polonio</span>.</div>

 <p id="bx1064">Via reĝa moŝto, <br>Mi aŭdas liajn paŝojn! Ni nin kaŝu!</p>

 </div>

 <p id="bx1065" class="sceninstrukcio">(La reĝo kaj <span class="nomo">Polonio</span> sin kaŝas post tapeto. <span class="nomo">Hamleto</span> venas.)</p>

 <div class="repliko"> <div id="bx1066" class="parolanto"> <span class="nomo">Hamleto</span>.</div>

 <p id="bx1067">Ĉu esti aŭ ne esti, – tiel staras <br>Nun la demando: ĉu pli noble estas <br>Elporti ĉiujn batojn, ĉiujn sagojn <br>De la kolera sorto, aŭ sin armi <br>Kontraŭ la tuta maro da mizeroj <br>Kaj per la kontraŭstaro ilin fini? <br>Formorti – dormi, kaj nenio plu! <br>Kaj scii, ke la dormo tute finis <br>Doloron de la koro, la mil batojn, <br>Heredon de la korpo, – tio estas <br>Tre dezirinda celo. Morti – dormi – <br>Trankvile dormi! Jes sed ankaŭ sonĝi! <br>Jen estas la barilo! Kiaj sonĝoj <br>Viziti povas nian mortan dormon <br>Post la forĵeto de la teraj zorgoj, – <br>Jen tio nin haltigas; tio faras, <br>Ke la mizeroj teraj longe daŭras: <br>Alie kiu volus elportadi <br>La mokon kaj la batojn de la tempo, <br>La premon de l’ potencaj, la ofendojn <br>De la fieraj, falson de la juĝoj, <br>Turmentojn de la amo rifuzita, <br>La malestimon, kiun seninduloj <br>Regalas al merito efektiva, – <br>Jes, kiu volus tion ĉi elporti, <br>Se mem, per unu puŝo de ponardo, <br>Li povus sin de ĉio liberigi? <br>Kaj kiu do en ŝvito kaj en ĝemoj <br>La ŝarĝon de la vivo volus porti, <br>Se ne la tim’ de io post la morto, <br>De tiu nekonata land’, el kiu <br>Neniu jam revenas. Kaj pro tio <br>Plivolas ni elporti ĉion teran, <br>Ol flugi al mizeroj nekonataj. <br>La konscienco faras nin timuloj; <br>Al la koloro hela de decido <br>Aliĝas la paleco de l’ pensado; <br>Kaj plej kuraĝa, forta entrepreno <br>Per tiu kaŭzo haltas sendecide, <br>Kaj ĉio restas penso, sed ne faro... <br>Sed haltu! Ha, la ĉarma <span class="nomo">Ofelio</span>... <br><span class="sceninstrukcio">(Al <span class="nomo">Ofelio</span>)</span> Ho, nimfo, prenu ĉiujn miajn pekojn <br>En vian puran preĝon!</p>

 </div>

 <div class="repliko"> <div id="bx1068" class="parolanto"> <span class="nomo">Ofelio</span>.</div>

 <p id="bx1069">Mia princo, <br>Kiel vi fartas en la lasta tempo?</p>

 </div>

 <div class="repliko"> <div id="bx1070" class="parolanto"> <span class="nomo">Hamleto</span>.</div>

 <p id="bx1071">Mi dankas vin humile, – bone.</p>

 </div>

 <div class="repliko"> <div id="bx1072" class="parolanto"> <span class="nomo">Ofelio</span>.</div>

 <p id="bx1073">Princo, <br>Mi havas kelkajn signojn de memoro <br>Ankoraŭ, kiujn longe jam mi volis <br>Al vi redoni; mi vin petas, princo, <br>Akceptu ilin nun!</p>

 </div>

 <div class="repliko"> <div id="bx1074" class="parolanto"> <span class="nomo">Hamleto</span>.</div>

 <p id="bx1075">Ne, ne! Neniam <br>Mi ion al vi donis.</p>

 </div>

 <div class="repliko"> <div id="bx1076" class="parolanto"> <span class="nomo">Ofelio</span>.</div>

 <p id="bx1077">Kara princo, <br>Vi scias ja, vi ilin al mi donis, <br>Kaj la donacojn vi akompanadis <br>Per tiaj dolĉaj vortoj, ke la indo <br>De la donacoj multe pliiĝadis. <br>Nun vi ŝanĝiĝis, – prenu do la donojn: <br>Doloraj estas donoj al la koro, <br>Se ili jam ne venas de la koro. <br>Jen ili estas, princo, mi vin petas!</p>

 </div>

 <div class="repliko"> <div id="bx1078" class="parolanto"> <span class="nomo">Hamleto</span>.</div>

 <p id="bx1079">Ha, ha, ha! Ĉu vi estas virta?</p>

 </div>

 <div class="repliko"> <div id="bx1080" class="parolanto"> <span class="nomo">Ofelio</span>.</div>

 <p id="bx1081">Princo!?</p>

 </div>

 <div class="repliko"> <div id="bx1082" class="parolanto"> <span class="nomo">Hamleto</span>.</div>

 <p id="bx1083">Ĉu vi estas bela?</p>

 </div>

 <div class="repliko"> <div id="bx1084" class="parolanto"> <span class="nomo">Ofelio</span>.</div>

 <p id="bx1085">Kion vi per tio ĉi volas diri, via princa moŝto?</p>

 </div>

 <div class="repliko"> <div id="bx1086" class="parolanto"> <span class="nomo">Hamleto</span>.</div>

 <p id="bx1087">Ke, se vi estas virta kaj bela, via virto ne devas komunikiĝi kun via beleco.</p>

 </div>

 <div class="repliko"> <div id="bx1088" class="parolanto"> <span class="nomo">Ofelio</span>.</div>

 <p id="bx1089">Ĉu beleco povus havi pli bonan kolegon, ol la virto, princo?</p>

 </div>

 <div class="repliko"> <div id="bx1090" class="parolanto"> <span class="nomo">Hamleto</span>.</div>

 <p id="bx1091">Estas vero: sed la forto de la beleco pli facile faros el la virto malĉaston, ol la forto de la virto egaligos al si la belecon. Tio ĉi antaŭe estis paradokso, sed nun la tempo montras, ke tio ĉi estas vero. Mi iam vin amis.</p>

 </div>

 <div class="repliko"> <div id="bx1092" class="parolanto"> <span class="nomo">Ofelio</span>.</div>

 <p id="bx1093">Efektive, princo, vi kredigis min pri tio.</p>

 </div>

 <div class="repliko"> <div id="bx1094" class="parolanto"> <span class="nomo">Hamleto</span>.</div>

 <p id="bx1095">Vi ne devis al mi kredi: ĉar virto ne povas tiel inokuliĝi al nia maljuna arbo, ke la antaŭa ne restu. Mi vin ne amis.</p>

 </div>

 <div class="repliko"> <div id="bx1096" class="parolanto"> <span class="nomo">Ofelio</span>.</div>

 <p id="bx1097">Mi vidas, ke mi eraris.</p>

 </div>

 <div class="repliko"> <div id="bx1098" class="parolanto"> <span class="nomo">Hamleto</span>.</div>

 <p id="bx1099">Iru en monaĥejon! Kial vi volis naski pekulojn? Mi mem estas iom virta, kaj tamen mi povus elmontri en mi tiajn aferojn, ke estus pli bone, se mia patrino min ne naskus. Mi estas tre fiera, venĝema, glorama; mi estas preta fari pli da malbono, ol kiom mia kapo povas elpensi aŭ kiom mia imago povas prezenti al si, aŭ kiom mi havas tempon, por ilin plenumi. Por kio tiaj homoj, kiel mi, devas rampi inter la ĉielo kaj la tero? Ni estas friponoj kaj malnobluloj, ĉiuj, – kredu al neniu el ni! Iru for en monaĥejon! Kie estas via patro?</p>

 </div>

 <div class="repliko"> <div id="bx1100" class="parolanto"> <span class="nomo">Ofelio</span>.</div>

 <p id="bx1101">En la domo, princo.</p>

 </div>

 <div class="repliko"> <div id="bx1102" class="parolanto"> <span class="nomo">Hamleto</span>.</div>

 <p id="bx1103">Fermu post li la pordon, por ke li faru malsaĝaĵojn nur en sia propra domo. Adiaŭ!</p>

 </div>

 <div class="repliko"> <div id="bx1104" class="parolanto"> <span class="nomo">Ofelio</span>.</div>

 <p id="bx1105">Ho, helpu al li, bona Dio!</p>

 </div>

 <div class="repliko"> <div id="bx1106" class="parolanto"> <span class="nomo">Hamleto</span>.</div>

 <p id="bx1107">Se vi edziniĝos, mi donos al vi dote la sekvantan malbenon: estu ĉasta, kiel glacio, estu pura, kiel neĝo, – vi ne evitos la homan kalumnion. Iru en monaĥejon! Adiaŭ! Aŭ, se nepre volas edziniĝi, prenu malsaĝulon; ĉar saĝaj homoj scias tre bone, kiajn monstrojn vi faras el ili. En monaĥejon iru! ne prokrastu! Adiaŭ!</p>

 </div>

 <div class="repliko"> <div id="bx1108" class="parolanto"> <span class="nomo">Ofelio</span>.</div>

 <p id="bx1109">Ĉielaj fortoj, resanigu lin!</p>

 </div>

 <div class="repliko"> <div id="bx1110" class="parolanto"> <span class="nomo">Hamleto</span>.</div>

 <p id="bx1111">Mi scias, kiel bone vi vin pentras. Dio donis al vi vizaĝon, kaj vi faras al vi alian; vi dancas, vi saltas, vi pepas, vi donas al la kreitaĵoj de Dio ŝanĝitajn nomojn kaj vi ŝajnigas vin kokete naivaj. Iru! Nenion pli pri tio ĉi! ĝi faris min freneza! Neniu pli edziĝu! Kiu jam edziĝis, restu viva, ĉiuj, krom unu; la ceteraj restu, kiel ili estas. En monaĥejon iru! <span class="sceninstrukcio">(Foriras.)</span></p>

 </div>

 <div class="repliko"> <div id="bx1112" class="parolanto"> <span class="nomo">Ofelio</span>.</div>

 <p id="bx1113">Ho, kia granda homo detruiĝis! <br>Okulo de plej alta kortegano, <br>Lang’ de saĝulo, man’ de militisto, <br>La floro kaj espero de la regno, <br>Modelo de la moroj kaj klereco, – <br>Pereis, ha, pereis senespere! <br>Kaj mi, plej malfeliĉa el virinoj, <br>Mi, kiu suĉis dolĉan la mielon <br>De liaj ĵuroj, mi nun devas vidi <br>La noblan saĝon tute konfuzitan, <br>Rompitan, kiel kordo diskrevinta. <br>La altan formon, la junecon floran <br>Detruis la frenezo! Ve! ho ve! <br>Al mi, mi, kiu vidis lin antaŭe <br>Kaj vidas lin en lia nuna stato!</p>

 </div>

 <p id="bx1114" class="sceninstrukcio">(La reĝo kaj <span class="nomo">Polonio</span> eliras.)</p>

 <div class="repliko"> <div id="bx1115" class="parolanto"> <strong>Reĝo</strong>.</div>

 <p id="bx1116">El amo? Ne, ne amo ĉion faris; <br>Kaj liaj vortoj, kvankam konfuzitaj, <br>En vero tamen ne frenezon montras, <br>Li kaŝas ion en la kor’; mi timas, <br>Ke la sekreto de spirito lia <br>Danĝeron en si portas por ni ĉiuj. <br>Por ĝin averti, mi en rapideco <br>Decidis: li veturu tuj Anglujon, <br>Postuli la tributon prokrastitan. <br>La maro kaj la novaj landoj eble <br>El lia kor’ elpelos tiun ion, <br>Pri kiu lia kapo ĉiam pensas. <br>Ĉu vi ne ankaŭ tiel opinias?</p>

 </div>

 <div class="repliko"> <div id="bx1117" class="parolanto"> <span class="nomo">Polonio</span>.</div>

 <p id="bx1118">Tre saĝe vi decidis, mia reĝo. <br>Kaj tamen mi ankoraŭ ĉiam pensas, <br>Ke ĉion faris rifuzita amo. <br>Nu, <span class="nomo">Ofelio</span>? Nun vi ne bezonas <br>Raporti la parolon de la princo: <br>Ni ĉion aŭdis. Via reĝa moŝto, <br>Vi agu tiel, kiel vi decidos; <br>Sed mi konsilus, se vi ĝin aprobas, <br>Ke ŝia reĝa moŝto la reĝino <br>Al si alvoku post la komedio <br>La princon kaj ŝi petu lin patrine, <br>Ke li al ŝi malkovru sian koron. <br>Ŝi iru kun li rekte al l’ afero; <br>Se vi permesos, la interparolon <br>Mi subaŭskultos; kaj se al la vero <br>En tia maniero ni ne venos, <br>Vi tiam volu sendi lin Anglujon <br>Aŭ lin enŝlosu ie laŭ bontrovo <br>De via alta saĝo.</p>

 </div>

 <div class="repliko"> <div id="bx1119" class="parolanto"> <strong>Reĝo</strong>.</div>

 <p id="bx1120">Tiel estu! <br>Frenezo ĉe la grandaj kaj potencaj <br>Ne povas resti sen severa gardo. <span class="sceninstrukcio">(Ĉiuj foriras.)</span></p>

 </div>

 </div>

 <div class="sceno"> <h5 id="bx1121">Sceno 2.</h5> <p id="bx1122" class="scenajho">Salono en la palaco. <span class="nomo">Hamleto</span> kaj kelke da aktoroj eniras.</p>

 <div class="repliko"> <div id="bx1123" class="parolanto"> <span class="nomo">Hamleto</span>.</div>

 <p id="bx1124">Estu tiel bona, elparolu la monologon tiel, kiel mi montris al vi, tute libere kaj senarte; sed se vi ĝin krios patose kiel multaj el niaj aktoroj, tiam ĝi plaĉos al mi tiom same, kiel se miaj versoj estus elkriataj de publika anoncisto. Ne balancu tro multe la manojn tra la aero en tia maniero, sed tenu vin noble kaj trankvile. Ĉar en la mezo de la riverego, ventego aŭ, tiel diri, uragano de via pasio vi devas observi certan moderecon, kiu donas al ĉio harmonion. Mi fariĝas furioza en la animo, kiam ia sanega denshara bubo disŝiras la pasion en pecojn, en verajn ĉifonojn, kaj tondras en la orelojn de la popolamasa publiko, kiu ordinare komprenas taksi nur sensencajn pantomimojn kaj bruon. Mi sentas tiam fortan deziron bone trabastoni tian bubon pro lia bruado: li volas nepre esti pli tirano ol la tirano mem. Mi petas vin, evitu tion ĉi!</p>

 </div>

 <div class="repliko"> <div id="bx1125" class="parolanto"> <strong>Unua aktoro</strong>.</div>

 <p id="bx1126">Via princa moŝto povas esti trankvila en tiu ĉi rilato.</p>

 </div>

 <div class="repliko"> <div id="bx1127" class="parolanto"> <span class="nomo">Hamleto</span>.</div>

 <p id="bx1128">Tamen ne estu ankaŭ tro flegma, sed lasu vian propran senton esti via gvidanto: konformigu la gestojn al la vortoj kaj la vortojn al la gestoj; kaj precipe rigardu, ke vi en nenio superpaŝu la moderecon de la naturo. Ĉar ĉio, kio en tia maniero estas trograndigata, estas kontraŭa al la intencoj de dramo, kies celo ĉiam estis, estas kaj estos: prezenti kvazaŭ spegulon de la naturo, montri al la virto ĝian propran eston, al la malhonoro ĝian propran vizaĝon, al la responda tempo la represon de ĝia formo. Se tio ĉi estas trograndigata aŭ prezentata tro malforte, tio povas kvankam elvoki ridon ĉe la malkleruloj, sed la kompetentan homon ĝi forte ĉagrenos; kaj la mallaŭdo de tia persono devas esti por vi pli grava, ol la aplaŭdado de tuta teatro da aliaj personoj. Ekzistas aktoroj, kies ludadon mi vidis kaj kiujn aliaj laŭdis eĉ tre forte, – mi tamen trovis, ke ili tute ne havis la tonon nek la teniĝon de kristanoj, idolistoj aŭ eĉ simple de homoj. Ili afektadis kaj kriadis tiel, ke mi pensis, ke ia fuŝisto volis krei homojn kaj faris iajn plej malbonajn pupojn, – tiel abomeninde ili imitadis la homojn.</p>

 </div>

 <div class="repliko"> <div id="bx1129" class="parolanto"> <strong>Unua aktoro</strong>.</div>

 <p id="bx1130">Mi esperas, princo, ke nia trupo estas sufiĉe libera de tiaj mankoj.</p>

 </div>

 <div class="repliko"> <div id="bx1131" class="parolanto"> <span class="nomo">Hamleto</span>.</div>

 <p id="bx1132">Liberigu vin de ili tute! Kaj al tiuj, kiuj ludas ĉe vi rolojn ridindajn, ne permesu paroli pli, ol trovas sin en ilia rolo; ĉar ekzistas inter ili tiaj, kiaj ridas tro multe, por elvoki ridon ĉe la amaso da malsaĝaj rigardantoj tiam, kiam oni ofte devas lasi al la publiko bone konsideri ian gravan punkton de la dramo. Tio ĉi estas abomeninda kaj montras mizeran gloramon de la aktoro, kiu tion ĉi faras. Iru, pretigu vin!</p>

 </div>

 <p id="bx1133" class="sceninstrukcio">(La aktoroj foriras. Venas <span class="nomo">Polonio</span>, <span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.)</p>

 <div class="repliko"> <div id="bx1134" class="parolanto"><span class="nomo">Hamleto</span></div>

 <p id="bx1135" class="sceninstrukcio">(al <span class="nomo">Polonio</span>).</p>

 <p id="bx1136">Nu, sinjoro, ĉu la reĝo deziras aŭskulti la komedion?</p>

 </div>

 <div class="repliko"> <div id="bx1137" class="parolanto"> <span class="nomo">Polonio</span>.</div>

 <p id="bx1138">Jes, kaj la reĝino ankaŭ, ili baldaŭ venos.</p>

 </div>

 <div class="repliko"> <div id="bx1139" class="parolanto"> <span class="nomo">Hamleto</span>.</div>

 <p id="bx1140">Rapidigu do la aktorojn! <span class="sceninstrukcio">(Polonio foriras.)</span> Ĉu vi ambaŭ ne volos ankaŭ helpi rapidigi ilin?</p>

 </div>

 <div class="repliko"> <div id="bx1141" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx1142">Jes, princo. <span class="sceninstrukcio">(Ambaŭ foriras.)</span></p>

 </div>

 <div class="repliko"> <div id="bx1143" class="parolanto"> <span class="nomo">Hamleto</span>.</div>

 <p id="bx1144">He! <span class="nomo">Horacio</span>! <span class="sceninstrukcio">(Horacio eniras.)</span></p>

 </div>

 <div class="repliko"> <div id="bx1145" class="parolanto"> <span class="nomo">Horacio</span>.</div>

 <p id="bx1146">Al viaj servoj, kara princo!</p>

 </div>

 <div class="repliko"> <div id="bx1147" class="parolanto"> <span class="nomo">Hamleto</span>.</div>

 <p id="bx1148">El ĉiuj, kiuj iam min ĉirkaŭis, <br>Vi estas la plej brava, <span class="nomo">Horacio</span>.</p>

 </div>

 <div class="repliko"> <div id="bx1149" class="parolanto"> <span class="nomo">Horacio</span>.</div>

 <p id="bx1150">Ho, kara princ’...</p>

 </div>

 <div class="repliko"> <div id="bx1151" class="parolanto"> <span class="nomo">Hamleto</span>.</div>

 <p id="bx1152">Ne pensu, ke mi flatas. <br>Ĉar kion povus mi de vi esperi? <br>Vi havas ja nenion, krom spirito, <br>Vi havas ja nenion, por donaci, – <br>Por kio do mi flatus al malriĉaj? <br>Ne, ne! Miela lango leku brilon, <br>Genuojn homoj fleksas ja nur tiam, <br>Se la rampad’ profiton donas. Aŭdu! <br>De l’ tempo, kiam la animo mia <br>Komencis elektadi inter homoj, <br>Ĝi vin elektis; ĉar kun vira indo <br>Vi ĉiam ĉiajn specojn de suferoj <br>Sen plendo elportadis; de la sorto <br>Prenadis vi la batojn kaj donacojn <br>Kun dank’ egala. Mi admiras tiun, <br>En kiu la prudento kun la sango <br>En tia bona harmonio vivas, <br>Ke li al la Fortuno ne permesas <br>Sur li ludadi, kiel sur fajfilo. <br>Ho, donu vi al mi la viron, kiun <br>Pasio lia ne sklavigis, – mi <br>Lin fermos en la plej profundan lokon <br>De mia koro, kiel vin mi fermis. – <br>Sed jam sufiĉe. Oni baldaŭ donos <br>Por ni kaj por la reĝo unu dramon; <br>En ĝi sin trovos sceno tre simila <br>Al la mortigo de la patro mia. <br>Mi petas vin, en la responda tempo <br>Per ĉiuj fortoj de l’ animo via <br>Observu mian onklon; ĉar se tiam <br>Sin la kaŝita kulpo ne elmontros, <br>Mi devos diri, ke ni ambaŭ vidis <br>En tiu nokt’ spiriton de infero <br>Kaj ke l’ imago mia estas nigra <br>Simile al la forno de Vulkano. <br>Observu lin atente; ankaŭ mi <br>Lin penetrados per okuloj miaj, <br>Kaj poste ni kunigos nian juĝon <br>Pri l’ ekzameno de l’ vizaĝo lia.</p>

 </div>

 <div class="repliko"> <div id="bx1153" class="parolanto"> <span class="nomo">Horacio</span>.</div>

 <p id="bx1154">Tre bone, mia princo; se li ion <br>Forŝtelos en la daŭro de la dramo, <br>Mi pagos por la ŝtelo.</p>

 </div>

 <div class="repliko"> <div id="bx1155" class="parolanto"> <span class="nomo">Hamleto</span>.</div>

 <p id="bx1156">Oni venas. <br>Mi devas ŝajni tute senintenca. <br>Elektu bonan lokon!</p>

 </div>

 <p id="bx1157" class="sceninstrukcio">(Dana marŝo. Trumpetado. La <strong>reĝo</strong>, la <strong>reĝino</strong>, <span class="nomo">Polonio</span>, <span class="nomo">Ofelio</span>, <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>, <span class="nomo" lang="und" title="Ne-Esperanta nomo. Lingvo: nespecifita">Güldenstern</span> kaj aliaj personoj venas kaj okupas lokojn.)</p>

 <div class="repliko"> <div id="bx1158" class="parolanto"> <strong>Reĝo</strong>.</div>

 <p id="bx1159">Kiel fartas nia kara nevo <span class="nomo">Hamleto</span>?</p>

 </div>

 <div class="repliko"> <div id="bx1160" class="parolanto"> <span class="nomo">Hamleto</span>.</div>

 <p id="bx1161">Bonege! kaj ĉio de la ĥameleonaj manĝoj. Mi manĝas aeron, oni min grasigas per promesoj; eĉ kaponojn oni tiel bone ne nutras.</p>

 </div>

 <div class="repliko"> <div id="bx1162" class="parolanto"> <strong>Reĝo</strong>.</div>

 <p id="bx1163">Mi tute ne komprenas tiun ĉi respondon, <span class="nomo">Hamleto</span>; tio ĉi ne estas mia lingvo.</p>

 </div>

 <div class="repliko"> <div id="bx1164" class="parolanto"> <span class="nomo">Hamleto</span>.</div>

 <p id="bx1165">Ankaŭ ne mia. <span class="sceninstrukcio">(Al <span class="nomo">Polonio</span>)</span> Vi ludadis iam dramojn en la universitato, sinjoro, ĉu ne vere?</p>

 </div>

 <div class="repliko"> <div id="bx1166" class="parolanto"> <span class="nomo">Polonio</span>.</div>

 <p id="bx1167">Efektive, princo, kaj oni eĉ rigardadis min kiel bonan aktoron.</p>

 </div>

 <div class="repliko"> <div id="bx1168" class="parolanto"> <span class="nomo">Hamleto</span>.</div>

 <p id="bx1169">Kaj kion vi prezentadis?</p>

 </div>

 <div class="repliko"> <div id="bx1170" class="parolanto"> <span class="nomo">Polonio</span>.</div>

 <p id="bx1171">Mi prezentis Julion Cezaron; min mortigis Bruto en la Kapitolio.</p>

 </div>

 <div class="repliko"> <div id="bx1172" class="parolanto"> <span class="nomo">Hamleto</span>.</div>

 <p id="bx1173">Li estis efektiva bruto, se li mortigis tian kapitalan bovidon. <span class="sceninstrukcio">(Al <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>)</span> Ĉu la aktoroj estas pretaj?</p>

 </div>

 <div class="repliko"> <div id="bx1174" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1175">Jes, princo, ili atendas vian ordonon.</p>

 </div>

 <div class="repliko"> <div id="bx1176" class="parolanto"> <strong>Reĝino</strong>.</div>

 <p id="bx1177">Venu tien ĉi, kara <span class="nomo">Hamleto</span>, sidiĝu apud mi!</p>

 </div>

 <div class="repliko"> <div id="bx1178" class="parolanto"> <span class="nomo">Hamleto</span>.</div>

 <p id="bx1179">Ne, bona patrino, jen estas pli forta magneto.</p>

 </div>

 <div class="repliko"> <div id="bx1180" class="parolanto"><span class="nomo">Polonio</span></div>

 <p id="bx1181" class="sceninstrukcio">(al la reĝo).</p>

 <p id="bx1182">Vi aŭdas?</p>

 </div>

 <div class="repliko"> <div id="bx1183" class="parolanto"> <span class="nomo">Hamleto</span>.</div>

 <p id="bx1184">Fraŭlino, ĉu vi permesos al mi meti min sur viajn piedojn?</p>

 </div>

 <p id="bx1185" class="sceninstrukcio">(Sidiĝas antaŭ la piedoj de <span class="nomo">Ofelio</span>.)</p>

 <div class="repliko"> <div id="bx1186" class="parolanto"> <span class="nomo">Ofelio</span>.</div>

 <p id="bx1187">Ne, mia princo.</p>

 </div>

 <div class="repliko"> <div id="bx1188" class="parolanto"> <span class="nomo">Hamleto</span>.</div>

 <p id="bx1189">Tio estas nur per la kapo.</p>

 </div>

 <div class="repliko"> <div id="bx1190" class="parolanto"> <span class="nomo">Ofelio</span>.</div>

 <p id="bx1191">Jes, mia princo.</p>

 </div>

 <div class="repliko"> <div id="bx1192" class="parolanto"> <span class="nomo">Hamleto</span>.</div>

 <p id="bx1193">Vi pensas, ke mi intencis ion pli interesan?</p>

 </div>

 <div class="repliko"> <div id="bx1194" class="parolanto"> <span class="nomo">Ofelio</span>.</div>

 <p id="bx1195">Mi nenion pensas.</p>

 </div>

 <div class="repliko"> <div id="bx1196" class="parolanto"> <span class="nomo">Hamleto</span>.</div>

 <p id="bx1197">Bela ideo kuŝi sur la piedoj de knabino.</p>

 </div>

 <div class="repliko"> <div id="bx1198" class="parolanto"> <span class="nomo">Ofelio</span>.</div>

 <p id="bx1199">Kion vi volas diri, princo?</p>

 </div>

 <div class="repliko"> <div id="bx1200" class="parolanto"> <span class="nomo">Hamleto</span>.</div>

 <p id="bx1201">Nenion.</p>

 </div>

 <div class="repliko"> <div id="bx1202" class="parolanto"> <span class="nomo">Ofelio</span>.</div>

 <p id="bx1203">Vi estas en gaja humoro.</p>

 </div>

 <div class="repliko"> <div id="bx1204" class="parolanto"> <span class="nomo">Hamleto</span>.</div>

 <p id="bx1205">Kiu? Mi?</p>

 </div>

 <div class="repliko"> <div id="bx1206" class="parolanto"> <span class="nomo">Ofelio</span>.</div>

 <p id="bx1207">Jes, mia princo.</p>

 </div>

 <div class="repliko"> <div id="bx1208" class="parolanto"> <span class="nomo">Hamleto</span>.</div>

 <p id="bx1209">Ho, mi amas petoli pli, ol iu alia. Kion homo povas fari pli bonan, ol esti gaja? Ĉar vidu ja, kiel gaja estas mia patrino, kaj tamen mia patro mortis antaŭ du horoj.</p>

 </div>

 <div class="repliko"> <div id="bx1210" class="parolanto"> <span class="nomo">Ofelio</span>.</div>

 <p id="bx1211">Ne, antaŭ du monatoj, mia princo.</p>

 </div>

 <div class="repliko"> <div id="bx1212" class="parolanto"> <span class="nomo">Hamleto</span>.</div>

 <p id="bx1213">Jam tiel longe? Ha, en tia okazo mi forĵetos al la diablo la funebran veston: mi metos sur min zibelan pelton. Ho, ĉielo! mortis antaŭ du monatoj kaj ankoraŭ ne forgesita! En tia okazo oni povas esperi, ke la memoro de granda homo per duonjaro supervivos lian morton. Sed li devas fondi preĝejojn, ĉar alie oni ne memoros lin, lia sorto estos kiel la sorto de amata ĉevaleto:</p>

 <p id="bx1214">“Enterigita <br>“Kaj tuj forgesita”.</p>

 </div>

 <p id="bx1215" class="sceninstrukcio">(Trumpetado. Sur la sceno leviĝas kurteno kaj oni vidas pantomimon: reĝo kaj reĝino eniras; la reĝino karese ĉirkaŭprenas la reĝon. Ŝi genuiĝas kaj faras gestojn de ĵurado. Li levas ŝin kaj apogas sian kapon sur ŝian bruston. Li kuŝigas sin sur la herbon, ŝi forlasas lin, kiam li endormiĝis. Venas unu homo, deprenas de la reĝo la kronon, kisas ĝin, enverŝas venenon en la orelon de la reĝo kaj foriras. La reĝino revenas, vidas, ke la reĝo mortis kaj pasie ploras. La veneninto revenas kun kelke da mutaj personoj kaj konsolas la reĝinon. La mortinton oni forportas. La veneninto petas la amon kaj la manon de la reĝino; ŝi komence kvazaŭ rifuzas, sed fine akceptas lian amon. Ili foriras.)</p>

 <div class="repliko"> <div id="bx1216" class="parolanto"> <span class="nomo">Ofelio</span>.</div>

 <p id="bx1217">Kion tio ĉi signifas, princo?</p>

 </div>

 <div class="repliko"> <div id="bx1218" class="parolanto"> <span class="nomo">Hamleto</span>.</div>

 <p id="bx1219">La fripona abomenaĵo; ĝi antaŭdiras ion nebonan.</p>

 </div>

 <div class="repliko"> <div id="bx1220" class="parolanto"> <span class="nomo">Ofelio</span>.</div>

 <p id="bx1221">Kredeble tiu ĉi pantomimo montras la enhavon de la dramo? <span class="sceninstrukcio">(Eniras la Prologo.)</span></p>

 </div>

 <div class="repliko"> <div id="bx1222" class="parolanto"> <span class="nomo">Hamleto</span>.</div>

 <p id="bx1223">Jen tiu ĉi bravulo al ni kredeble rakontos: la aktoroj nenion povas teni en sekreto, ili ĉion elbabilos.</p>

 </div>

 <div class="repliko"> <div id="bx1224" class="parolanto"> <span class="nomo">Ofelio</span>.</div>

 <p id="bx1225">Ĉu li diros al ni, kion signifas tiu ĉi prezentado?</p>

 </div>

 <div class="repliko"> <div id="bx1226" class="parolanto"> <span class="nomo">Hamleto</span>.</div>

 <p id="bx1227">Jes, kaj ankaŭ ĉia alia prezentado. Ne hontu nur prezenti al li, kaj li ne hontos diri al vi, kion tio ĉi signifas.</p>

 </div>

 <div class="repliko"> <div id="bx1228" class="parolanto"> <span class="nomo">Ofelio</span>.</div>

 <p id="bx1229">Vi pikas, vi pikas, princo; mi aŭskultos la dramon.</p>

 </div>

 <div class="repliko"> <div id="bx1230" class="parolanto"> <strong>Prologo</strong>.</div>

 <p id="bx1231">De nia dramo estos nun komenco. <br>Ni petas kun profunda riverenco <br>Pri via bona vol’ kaj pacienco.</p>

 </div>

 <div class="repliko"> <div id="bx1232" class="parolanto"> <span class="nomo">Hamleto</span>.</div>

 <p id="bx1233">Ĉu tio ĉi estas prologo aŭ ia aforismo?</p>

 </div>

 <div class="repliko"> <div id="bx1234" class="parolanto"> <span class="nomo">Ofelio</span>.</div>

 <p id="bx1235">Ĝi estas tro mallonga, princo.</p>

 </div>

 <div class="repliko"> <div id="bx1236" class="parolanto"> <span class="nomo">Hamleto</span>.</div>

 <p id="bx1237">Kiel la amo de virinoj. <span class="sceninstrukcio">(Eniras unu reĝo kaj unu reĝino.)</span></p>

 </div>

 <div class="repliko"> <div id="bx1238" class="parolanto"><strong>Reĝo</strong></div>

 <p id="bx1239" class="sceninstrukcio">(aktoro).</p>

 <p id="bx1240">Jam tridek fojojn finis Febo hela <br>La jaran kuron tra la voj’ ĉiela <br>Kaj dekdu tridek fojojn jam la luno <br>Aperis plena, kvazaŭ nokta suno, <br>De l’ tempo, kiam amo kaj Himeno <br>Nin ambaŭ ligis per la pastra beno.</p>

 </div>

 <div class="repliko"> <div id="bx1241" class="parolanto"><strong>Reĝino</strong></div>

 <p id="bx1242" class="sceninstrukcio">(aktorino).</p>

 <p id="bx1243">Ankoraŭ multaj jaroj renoviĝos, <br>Kaj tamen nia am’ ne malfortiĝos. <br>Sed ve! mi en la lasta tempo sentas, <br>Ke io nun sekrete vin turmentas; <br>Pro via san’ mi tremas en la koro, <br>Ho, mia kara edzo kaj sinjoro. <br>Sed se mi tremas – restu vi sen timo: <br>Vi scias – en virina la animo <br>Tielajn zorgojn vekas granda amo; <br>Kaj ju pli forte brulas ama flamo, <br>Des pli turmentas nin la fantazio, <br>Kaj miajn zorgojn kreis nur pasio.</p>

 </div>

 <div class="repliko"> <div id="bx1244" class="parolanto"><strong>Reĝo</strong></div>

 <p id="bx1245" class="sceninstrukcio">(aktoro).</p>

 <p id="bx1246">Ho, mia kara, baldaŭ jam la sorto <br>Disigos nin! Mi sentas, ke la morto <br>Min baldaŭ vokos al la lasta vojo. <br>Transvivu min! Feliĉa kaj en ĝojo <br>La vivon ĝuu, kaj la koro via <br>Denove amu...</p>

 </div>

 <div class="repliko"> <div id="bx1247" class="parolanto"><strong>Reĝino</strong></div>

 <p id="bx1248" class="sceninstrukcio">(aktorino).</p>

 <p id="bx1249">Haltu, kara mia! <br>Mi tremas de terura via vorto! <br>Atingu min malbeno, honto, morto, <br>Se iam eĉ la ombro de sopiro <br>Min povos tiri al alia viro! <br>Nur kiu mem mortigis la unuan, <br>Ekami poste povas edzon duan!</p>

 </div>

 <div class="repliko"> <div id="bx1250" class="parolanto"> <span class="nomo">Hamleto</span>.</div>

 <p id="bx1251">Ho, kiel maldolĉe!</p>

 </div>

 <div class="repliko"> <div id="bx1252" class="parolanto"><strong>Reĝino</strong></div>

 <p id="bx1253" class="sceninstrukcio">(aktorino).</p>

 <p id="bx1254">Ne amo – nur kalkulo malbenita <br>Kondukas al edziĝo ripetita. <br>Virino, kiu duan ĉirkaŭprenas, <br>L’ unuan edzon en la tomb’ venenas.</p>

 </div>

 <div class="repliko"> <div id="bx1255" class="parolanto"><strong>Reĝo</strong></div>

 <p id="bx1256" class="sceninstrukcio">(aktoro).</p>

 <p id="bx1257">Ne dubas mi pri via sincereco; <br>Sed ne eterne daŭras malgajeco. <br>Konsolon tempo donas al la koro. <br>Decido estas sklavo de l’ memoro, <br>Ĝi kiel frukto sin komence tenas, <br>Sed falas, kiam maturiĝo venas. <br>Se al ni mem ni en la kor’ promesas, <br>Ni tion plej facile ja forgesas, <br>Kaj ĉio, en pasio decidita, <br>Forpasas, kiam la pasi’ finita. <br>Ne longe daŭras ĝojo kaj malĝojo. <br>Kaj de eterne sur la tera vojo <br>Kutimis amo kun feliĉo iri; <br>Kaj estas malfacile certe diri, <br>Ĉu amo alkondukas la feliĉon <br>Aŭ ĉu feliĉo donas la kondiĉon <br>Por ekzistad’ de l’ amo. La grandulo <br>Falinta izoliĝas; malriĉulo <br>Sin levis – kaj amikoj jam ne mankas. <br>La amon ni nur al feliĉo dankas. <br>Sed ne pri tio estis la parolo: <br>Vi sciu, ke la sorto kaj la volo <br>Eterne inter si batalon tenas; <br>Al ni nur la intenco apartenas, – <br>Plenumon do ni lasu al la sorto. <br>Vi ne forgesos min ĝis via morto, – <br>Tre bela estas via fideleco, <br>Sed ni ĝin lasu al la estonteco!</p>

 </div>

 <div class="repliko"> <div id="bx1258" class="parolanto"><strong>Reĝino</strong></div>

 <p id="bx1259" class="sceninstrukcio">(aktorino).</p>

 <p id="bx1260">Ho, mi la lumon vidi pli ne povu, <br>Ripozon sur la tero mi ne trovu, <br>Malluma, senkonsola, senespera <br>Fariĝu mia tuta vivo tera, <br>Atingu min la punoj plej kruelaj <br>De kolerantaj fortoj la ĉielaj, – <br>Se iam, vin perdinte, mi, vidvino, <br>Fariĝos de alia vir’ edzino!</p>

 </div>

 <div class="repliko"> <div id="bx1261" class="parolanto"><span class="nomo">Hamleto</span></div>

 <p id="bx1262" class="sceninstrukcio">(al <span class="nomo">Ofelio</span>).</p>

 <p id="bx1263">Se ŝi volus rompi sian sanktan promeson...</p>

 </div>

 <div class="repliko"> <div id="bx1264" class="parolanto"><strong>Reĝo</strong></div>

 <p id="bx1265" class="sceninstrukcio">(aktoro).</p>

 <p id="bx1266">Ho, kia forta ĵuro! Nun, anĝelo <br>Mi volas iom dormi, La ĉielo <br>Vin gardu!</p>

 </div>

 <div class="repliko"> <div id="bx1267" class="parolanto"><strong>Reĝino</strong></div>

 <p id="bx1268" class="sceninstrukcio">(aktorino).</p>

 <p id="bx1269">Dormu dolĉe, mia koro, <br>Vi, mia tuta vivo kaj trezoro!</p>

 </div>

 <p id="bx1270" class="sceninstrukcio">(Foriras. Li sin kuŝigas kaj endormiĝas.)</p>

 <div class="repliko"> <div id="bx1271" class="parolanto"><span class="nomo">Hamleto</span></div>

 <p id="bx1272" class="sceninstrukcio">(al sia patrino).</p>

 <p id="bx1273">Reĝino, kiel plaĉas al vi la dramo?</p>

 </div>

 <div class="repliko"> <div id="bx1274" class="parolanto"> <strong>Reĝino</strong>.</div>

 <p id="bx1275">Ŝajnas al mi, ke la sinjorino tro multe promesas.</p>

 </div>

 <div class="repliko"> <div id="bx1276" class="parolanto"> <span class="nomo">Hamleto</span>.</div>

 <p id="bx1277">Sed ŝi plenumos sian vorton!</p>

 </div>

 <div class="repliko"> <div id="bx1278" class="parolanto"><strong>Reĝo</strong></div>

 <p id="bx1279" class="sceninstrukcio">(al <span class="nomo">Hamleto</span>).</p>

 <p id="bx1280">Ĉu vi konas la enhavon de la dramo? Ĉu ne estas en ĝi io malagrabla?</p>

 </div>

 <div class="repliko"> <div id="bx1281" class="parolanto"> <span class="nomo">Hamleto</span>.</div>

 <p id="bx1282">Ne, ne; ili nur ŝercas, ili iom venenas ŝerce; nenio malagrabla.</p>

 </div>

 <div class="repliko"> <div id="bx1283" class="parolanto"> <strong>Reĝino</strong>.</div>

 <p id="bx1284">Kia estas la nomo de la dramo?</p>

 </div>

 <div class="repliko"> <div id="bx1285" class="parolanto"> <span class="nomo">Hamleto</span>.</div>

 <p id="bx1286">La Muskaptilo. Kial? Ĝi estas metaforo. La dramo prezentas unu mortigon, kiu havis lokon en ia urbeto de Italujo. La nomo de la reĝo estas Gonzago, lia edzino estas nomata Baptista. Vi baldaŭ vidos, ke tio ĉi estas abomeninda historio. Sed kion tio ĉi nin interesas? Via reĝa moŝto kaj ni ĉiuj ni havas puran konsciencon, kaj la afero nin ja ne tuŝas. La leprulo sin gratu, – nia haŭto estas ja sana. <span class="sceninstrukcio">(Sur la scenon venas Luciano.)</span> Jen estas Luciano, nevo de la reĝo.</p>

 </div>

 <div class="repliko"> <div id="bx1287" class="parolanto"><span class="nomo">Ofelio</span></div>

 <p id="bx1288" class="sceninstrukcio">(al <span class="nomo">Hamleto</span>).</p>

 <p id="bx1289">Vi prenis sur vin la oficon de la antikva ĥoro.</p>

 </div>

 <div class="repliko"> <div id="bx1290" class="parolanto"> <span class="nomo">Hamleto</span>.</div>

 <p id="bx1291">Ho, mi volonte estus klarigisto inter vi kaj via amato, se mi nur vidus, ke la marionetoj dancas!</p>

 </div>

 <div class="repliko"> <div id="bx1292" class="parolanto"> <span class="nomo">Ofelio</span>.</div>

 <p id="bx1293">Vi estas tre pikema, princo, tre pikema.</p>

 </div>

 <div class="repliko"> <div id="bx1294" class="parolanto"> <span class="nomo">Hamleto</span>.</div>

 <p id="bx1295">Vi devus ĝemi, se vi volus malakrigi mian pinton.</p>

 </div>

 <div class="repliko"> <div id="bx1296" class="parolanto"> <span class="nomo">Ofelio</span>.</div>

 <p id="bx1297">Ĉiam pli bone kaj pli tranĉe!</p>

 </div>

 <div class="repliko"> <div id="bx1298" class="parolanto"> <span class="nomo">Hamleto</span>.</div>

 <p id="bx1299">Tiaj estas la edzoj, kiujn la knabinoj elektas. <span class="sceninstrukcio">(Al Luciano)</span> Komencu, mortigisto! Forĵetu viajn malbenitajn grimacojn kaj komencu!</p>

 <p id="bx1300">“Al venĝo vokas krio de la korvo”...</p>

 </div>

 <div class="repliko"> <div id="bx1301" class="parolanto"> <span class="nomo">Luciano</span>.</div>

 <p id="bx1302">Jam la veneno estas tute preta, <br>Al faro sin jam tiras la glaseto; <br>La tempo estas bona; mi rapidos: <br>Silentas ĉio, kaj neniu vidos. <br>Vi, trinko el la herboj plej kaŝitaj, <br>En mezo de la nokto kolektitaj, <br>Vi, kiu sur vi portas la malbenon <br>Trifojan de Hekato, – la venenon, <br>En la dormantan korpon penetrigu <br>Kaj kiel akra fulmo lin mortigu!</p>

 <p id="bx1303">(Enverŝas la venenon en la orelon de la dormanto).</p>

 </div>

 <div class="repliko"> <div id="bx1304" class="parolanto"> <span class="nomo">Hamleto</span>.</div>

 <p id="bx1305">Li venenas lin en la ĝardeno pro lia regno. Lia nomo estas Gonzago. La historio estas vera kaj ĝi estas priskribita en itala lingvo. Vi baldaŭ vidos, kiel la mortiginto akiras la koron de la edzino de Gonzago.</p>

 </div>

 <div class="repliko"> <div id="bx1306" class="parolanto"><span class="nomo">Ofelio</span></div>

 <p id="bx1307" class="sceninstrukcio">(al <span class="nomo">Hamleto</span>).</p>

 <p id="bx1308">La reĝo sin levas.</p>

 </div>

 <div class="repliko"> <div id="bx1309" class="parolanto"> <span class="nomo">Hamleto</span>.</div>

 <p id="bx1310">Kiel? Timigita de ia ŝajnaĵo?</p>

 </div>

 <div class="repliko"> <div id="bx1311" class="parolanto"><strong>Reĝino</strong></div>

 <p id="bx1312" class="sceninstrukcio">(al la reĝo).</p>

 <p id="bx1313">Kio estas al vi, mia edzo?</p>

 </div>

 <div class="repliko"> <div id="bx1314" class="parolanto"><span class="nomo">Polonio</span></div>

 <p id="bx1315" class="sceninstrukcio">(al <span class="nomo">Hamleto</span>).</p>

 <p id="bx1316">Faru finon al la dramo!</p>

 </div>

 <div class="repliko"> <div id="bx1317" class="parolanto"> <strong>Reĝo</strong>.</div>

 <p id="bx1318">Lumigu al mi! For!</p>

 </div>

 <div class="repliko"> <div id="bx1319" class="parolanto"> <span class="nomo">Polonio</span>.</div>

 <p id="bx1320">Lumon, lumon, lumon!</p>

 </div>

 <p id="bx1321" class="sceninstrukcio">(ĉiuj foriras, krom <span class="nomo">Hamleto</span> kaj <span class="nomo">Horacio</span>.)</p>

 <div class="repliko"> <div id="bx1322" class="parolanto"> <span class="nomo">Hamleto</span>.</div>

 <p id="bx1323">Sana saltas en la rondo <br>Kaj vundita laŭte krias, <br>Kaj nenio en la mondo <br>Reciproke harmonias.</p>

 <p id="bx1324">Ĉu tiuj ĉi versoj kaj amaso da plumoj sur la ĉapelo ne povus akiri al mi lokon en anaro da aktoroj?</p>

 </div>

 <div class="repliko"> <div id="bx1325" class="parolanto"> <span class="nomo">Horacio</span>.</div>

 <p id="bx1326">Ho jes, kun duona salajro.</p>

 </div>

 <div class="repliko"> <div id="bx1327" class="parolanto"> <span class="nomo">Hamleto</span>.</div>

 <p id="bx1328">Ne, kun plena.</p>

 <p id="bx1329">Ĉar vi scias, sur la trono <br>Longe sidis la leono, <br>La leono tamen mortis, <br>Kaj nun regas... ĝusta faŭno.</p>

 </div>

 <div class="repliko"> <div id="bx1330" class="parolanto"> <span class="nomo">Horacio</span>.</div>

 <p id="bx1331">La lasta rimo ne estas bona.</p>

 </div>

 <div class="repliko"> <div id="bx1332" class="parolanto"> <span class="nomo">Hamleto</span>.</div>

 <p id="bx1333">Ho, kara <span class="nomo">Horacio</span>, mi donus nun mian tutan havon por la vortoj de la spirito. Ĉu vi rimarkis?</p>

 </div>

 <div class="repliko"> <div id="bx1334" class="parolanto"> <span class="nomo">Horacio</span>.</div>

 <p id="bx1335">Tre bone, mia princo.</p>

 </div>

 <div class="repliko"> <div id="bx1336" class="parolanto"> <span class="nomo">Hamleto</span>.</div>

 <p id="bx1337">Ĉe la parolo pri venenado?</p>

 </div>

 <div class="repliko"> <div id="bx1338" class="parolanto"> <span class="nomo">Horacio</span>.</div>

 <p id="bx1339">Mi bone lin observis.</p>

 </div>

 <div class="repliko"> <div id="bx1340" class="parolanto"> <span class="nomo">Hamleto</span>.</div>

 <p id="bx1341">Ha, ha, ha! Donu muzikon! Venu, flutistoj!</p>

 <p id="bx1342">La reĝo ne aprobis nian dramon, – <br>Nu, certe ĝi ne indas lian amon.</p>

 </div>

 <p id="bx1343" class="sceninstrukcio">(Eniras <span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.)</p>

 <div class="repliko"> <div id="bx1344" class="parolanto"> <span class="nomo">Hamleto</span>.</div>

 <p id="bx1345">He, muzikon!</p>

 </div>

 <div class="repliko"> <div id="bx1346" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx1347">Kara, estimata princo, permesu diri al vi kelke da vortoj.</p>

 </div>

 <div class="repliko"> <div id="bx1348" class="parolanto"> <span class="nomo">Hamleto</span>.</div>

 <p id="bx1349">Eĉ tutan historion, sinjoro!</p>

 </div>

 <div class="repliko"> <div id="bx1350" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx1351">La reĝo...</p>

 </div>

 <div class="repliko"> <div id="bx1352" class="parolanto"> <span class="nomo">Hamleto</span>.</div>

 <p id="bx1353">Nu, kio estas al li?</p>

 </div>

 <div class="repliko"> <div id="bx1354" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx1355">Li foriris en sian ĉambron kaj sentas sin tre malbone.</p>

 </div>

 <div class="repliko"> <div id="bx1356" class="parolanto"> <span class="nomo">Hamleto</span>.</div>

 <p id="bx1357">De drinkado, sinjoro?</p>

 </div>

 <div class="repliko"> <div id="bx1358" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx1359">Ne, de kolero, mia princo.</p>

 </div>

 <div class="repliko"> <div id="bx1360" class="parolanto"> <span class="nomo">Hamleto</span>.</div>

 <p id="bx1361">Vi devus ja esti pli prudenta kaj raporti tion ĉi al la kuracisto, ĉar se mi donus al li kuracilon, tiam al li povus fariĝi ankoraŭ pli malbone.</p>

 </div>

 <div class="repliko"> <div id="bx1362" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx1363">Kara sinjoro, metu kelkan ordon en vian paroladon kaj ne forsaltu de mia komisio.</p>

 </div>

 <div class="repliko"> <div id="bx1364" class="parolanto"> <span class="nomo">Hamleto</span>.</div>

 <p id="bx1365">Nu, mi estas kvieta, sinjoro. Parolu!</p>

 </div>

 <div class="repliko"> <div id="bx1366" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx1367">La reĝino, via patrino, en la plej profunda doloro de sia koro sendis min al vi.</p>

 </div>

 <div class="repliko"> <div id="bx1368" class="parolanto"> <span class="nomo">Hamleto</span>.</div>

 <p id="bx1369">Estu bone veninta.</p>

 </div>

 <div class="repliko"> <div id="bx1370" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx1371">Ne, kara sinjoro, tiu ĉi saluto ne estas la ĝusta. Se plaĉos al vi doni al mi prudentan respondon, tiam mi plenumos la ordonon de via patrino; se ne – tiam pardonu, mi foriros, kaj mia afero estos finita.</p>

 </div>

 <div class="repliko"> <div id="bx1372" class="parolanto"> <span class="nomo">Hamleto</span>.</div>

 <p id="bx1373">Sinjoro, mi ne povas.</p>

 </div>

 <div class="repliko"> <div id="bx1374" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx1375">Kion vi ne povas, princo?</p>

 </div>

 <div class="repliko"> <div id="bx1376" class="parolanto"> <span class="nomo">Hamleto</span>.</div>

 <p id="bx1377">Doni al vi prudentan respondon. Mia prudento estas malsana. Tamen, sinjoro, per tia respondo, kian mi povas doni, mi estas preta servi al vi, aŭ, kiel vi diras, al mia patrino. Tial ni transiru al la afero. Mia patrino, vi diras...</p>

 </div>

 <div class="repliko"> <div id="bx1378" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1379">Ŝi diras, ke via konduto ŝin forte mirigas.</p>

 </div>

 <div class="repliko"> <div id="bx1380" class="parolanto"> <span class="nomo">Hamleto</span>.</div>

 <p id="bx1381">Ho, kia mirinda filo mi estas, se mi povas tiel mirigi mian patrinon! Sed ĉu ne venos ia aldono, kiu sekvas tiun ĉi patrinan miradon? Parolu!</p>

 </div>

 <div class="repliko"> <div id="bx1382" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1383">Ŝi deziras paroli kun vi en sia ĉambro, antaŭ ol ŝi iras dormi.</p>

 </div>

 <div class="repliko"> <div id="bx1384" class="parolanto"> <span class="nomo">Hamleto</span>.</div>

 <p id="bx1385">Mi obeos, se ŝi eĉ dek fojojn estus mia patrino. Ĉu vi ankoraŭ ion deziras de mi?</p>

 </div>

 <div class="repliko"> <div id="bx1386" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1387">Princo, vi iam min amis...</p>

 </div>

 <div class="repliko"> <div id="bx1388" class="parolanto"> <span class="nomo">Hamleto</span>.</div>

 <p id="bx1389">Kaj tion ĉi mi ankoraŭ nun faras.</p>

 </div>

 <div class="repliko"> <div id="bx1390" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1391">Kara sinjoro, kia do estas la kaŭzo de via malbona stato? Vi faras baron al via propra liberiĝo, se vi kaŝas vian doloron antaŭ via amiko.</p>

 </div>

 <div class="repliko"> <div id="bx1392" class="parolanto"> <span class="nomo">Hamleto</span>.</div>

 <p id="bx1393">Sinjoro, oni ne lasas min antaŭen.</p>

 </div>

 <div class="repliko"> <div id="bx1394" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1395">Kiel tio ĉi povas esti? vi estas ja la heredonto de la krono en Danujo?</p>

 </div>

 <div class="repliko"> <div id="bx1396" class="parolanto"> <span class="nomo">Hamleto</span>.</div>

 <p id="bx1397">Jes, sinjoro; sed “ĝis la herbo elkreskos”......la proverbo estas iam ŝima... <span class="sceninstrukcio">(Eniras muzikistoj kun flutoj)</span> Ha, la flutoj! Donu al mi unu! <span class="sceninstrukcio">(Al <span class="nomo" lang="und" title="Ne-Esperanta nomo. Lingvo: nespecifita">Güldenstern</span>)</span> Kial vi vin turnas ĉirkaŭ mi, kvazaŭ vi volus elesplori min kaj kapti min en reton?</p>

 </div>

 <div class="repliko"> <div id="bx1398" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx1399">Ho, princo, kiam mia aldoniteco estas tro granda, tiam mia amo forgesas bonajn manierojn.</p>

 </div>

 <div class="repliko"> <div id="bx1400" class="parolanto"> <span class="nomo">Hamleto</span>.</div>

 <p id="bx1401">Tion ĉi mi ne bone komprenas. Volu ludi ion sur tiu ĉi fluto!</p>

 </div>

 <div class="repliko"> <div id="bx1402" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx1403">Princo, mi ne povas.</p>

 </div>

 <div class="repliko"> <div id="bx1404" class="parolanto"> <span class="nomo">Hamleto</span>.</div>

 <p id="bx1405">Mi petas vin!</p>

 </div>

 <div class="repliko"> <div id="bx1406" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx1407">Kredu al mi, mi ne povas!</p>

 </div>

 <div class="repliko"> <div id="bx1408" class="parolanto"> <span class="nomo">Hamleto</span>.</div>

 <p id="bx1409">Mi kore vin petas, ludu!</p>

 </div>

 <div class="repliko"> <div id="bx1410" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx1411">Mi ne komprenas preni eĉ unu tonon sur fluto.</p>

 </div>

 <div class="repliko"> <div id="bx1412" class="parolanto"> <span class="nomo">Hamleto</span>.</div>

 <p id="bx1413">Tio ĉi estas tiel same facile, kiel mensogi. Manovru sur tiuj ĉi truoj per viaj fingroj, donu al la fluto spiron per via buŝo, kaj la fluto eldonos tre bonan muzikon. Jen estas la klapoj.</p>

 </div>

 <div class="repliko"> <div id="bx1414" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx1415">Sed mi tute ne komprenas uzi la klapojn por elvoki ian harmonion; mi tute ne havas ideon pri tiu ĉi arto.</p>

 </div>

 <div class="repliko"> <div id="bx1416" class="parolanto"> <span class="nomo">Hamleto</span>.</div>

 <p id="bx1417">Nun rigardu, por kia tute sensignifa objekto vi min prenas! Vi volas ludi sur mi; vi pensas, ke vi konas miajn klapojn; vi volas penetri en la koron de mia sekreto; vi volas min elprovi de mia plej profunda tono ĝis mia plej alta sono: kaj en tiu ĉi malgranda instrumento estas multe da muziko kaj bonega voĉo, kaj tamen vi ne povas devigi ĝin paroli. Pro la diablo! ĉu vi pensas, ke sur mi estas pli facile ludi, ol sur fluto! Prenu min por kia instrumento vi volas, – vi povas min disagordi, sed ne ludi sur mi. <span class="sceninstrukcio">(Eniras <span class="nomo">Polonio</span>.)</span></p>

 </div>

 <div class="repliko"> <div id="bx1418" class="parolanto"><span class="nomo">Hamleto</span></div>

 <p id="bx1419" class="sceninstrukcio">(al <span class="nomo">Polonio</span>.).</p>

 <p id="bx1420">Mi salutas vin, sinjoro!</p>

 </div>

 <div class="repliko"> <div id="bx1421" class="parolanto"> <span class="nomo">Polonio</span>.</div>

 <p id="bx1422">Princo, la reĝino deziras paroli kun vi, kaj tuj.</p>

 </div>

 <div class="repliko"> <div id="bx1423" class="parolanto"> <span class="nomo">Hamleto</span>.</div>

 <p id="bx1424">Ĉu vi vidas tie la nubon, kiu havas la formon de kamelo?</p>

 </div>

 <div class="repliko"> <div id="bx1425" class="parolanto"> <span class="nomo">Polonio</span>.</div>

 <p id="bx1426">Efektive, ĝi elrigardas kiel kamelo.</p>

 </div>

 <div class="repliko"> <div id="bx1427" class="parolanto"> <span class="nomo">Hamleto</span>.</div>

 <p id="bx1428">Ŝajnas al mi, ke ĝi elrigardas kiel mustelo.</p>

 </div>

 <div class="repliko"> <div id="bx1429" class="parolanto"> <span class="nomo">Polonio</span>.</div>

 <p id="bx1430">Ha, jes, ĝi havas dorson tute kiel mustelo.</p>

 </div>

 <div class="repliko"> <div id="bx1431" class="parolanto"> <span class="nomo">Hamleto</span>.</div>

 <p id="bx1432">Aŭ kiel baleno.</p>

 </div>

 <div class="repliko"> <div id="bx1433" class="parolanto"> <span class="nomo">Polonio</span>.</div>

 <p id="bx1434">Efektive, efektive, tute kiel baleno.</p>

 </div>

 <div class="repliko"> <div id="bx1435" class="parolanto"> <span class="nomo">Hamleto</span>.</div>

 <p id="bx1436">Nu, diru al mia patrino, ke mi tuj venos, momente. <span class="sceninstrukcio">(Flanken)</span> Kun tiuj ĉi malsaĝuloj oni efektive povas perdi la paciencon. <span class="sceninstrukcio">(Laŭte)</span> Mi tuj venos.</p>

 </div>

 <div class="repliko"> <div id="bx1437" class="parolanto"> <span class="nomo">Polonio</span>.</div>

 <p id="bx1438">Tion ĉi mi diros al ŝi. <span class="sceninstrukcio">(Foriras.)</span></p>

 </div>

 <div class="repliko"> <div id="bx1439" class="parolanto"> <span class="nomo">Hamleto</span>.</div>

 <p id="bx1440">Tuj! Tion ĉi estas facile diri. – Adiaŭ, amikoj!</p>

 <p id="bx1441" class="sceninstrukcio">(Rosenkranz, <span class="nomo" lang="und" title="Ne-Esperanta nomo. Lingvo: nespecifita">Güldenstern</span>, <span class="nomo">Horacio</span> kaj aliaj foriras.)</p>

 <p id="bx1442">Nun estas la mistera hor’ de l’ nokto, <br>Nun malfermite staras ĉiuj tomboj, <br>L’ infero spiras peston en la mondon. <br>Nun mi volonte trinkus varman sangon <br>Kaj farus teruraĵojn, kiujn tago <br>Sen tremo ne rigardus. Tamen haltu! <br>Mi iras al patrino! Mia koro! <br>Naturon ne forgesu! Mia brusto <br>Ne portu la animon de Nerono! <br>Kruela mi nun estos, sed ne krima; <br>Per vortoj, ne per glavo, mi ŝin tranĉos. <br>En tio, mia lango kaj humoro, <br>Vi estu hipokritaj: kiel ajn <br>Minacaj estos miaj vortoj, tamen <br>De faroj vi min gardu, mia koro! <span class="sceninstrukcio">(Foriras.)</span></p>

 </div>

 </div>

 <div class="sceno"> <h5 id="bx1443">Sceno 3.</h5> <p id="bx1444" class="scenajho">Ĉambro en la palaco. La <strong>reĝo</strong>, <span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</p>

 <div class="repliko"> <div id="bx1445" class="parolanto"> <strong>Reĝo</strong>.</div>

 <p id="bx1446">Mi lin ne amas. Ankaŭ per danĝero <br>Frenezo lia jam al ni minacas. <br>Kaj tial estu pretaj: mi rapide <br>Por vi pretigi lasos la paperojn, <br>Kaj vi lin al Anglujo forkondukos. <br>Al mi la reĝaj devoj ne permesas <br>Toleri tro proksime la danĝeron <br>De alestado de la frenezulo.</p>

 </div>

 <div class="repliko"> <div id="bx1447" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx1448">Ni estas pretaj. Ni komprenas plene <br>La sanktan vian timon pro la bono <br>De la grandega multo da animoj, <br>Ligitaj kun la reĝa via moŝto.</p>

 </div>

 <div class="repliko"> <div id="bx1449" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1450">Jam simpla kaj aparta homo devas <br>Per ĉiuj fortoj gardi sian vivon; <br>Sed tiom pli sin gardi devas tiu, <br>De kies sankta vivo ja dependas <br>La vivo kaj bonfarto de tre multaj. <br>Se reĝo mortas, li ne mortas sola: <br>Simile al rivero fortoplena <br>Kun si li tiras for la tutan sorton <br>De ĉiuj, kiuj ĉirkaŭ li sin trovis. <br>Li estas kiel granda vasta rado, <br>Staranta sur plej alta monta pinto, <br>Portanta sur radioj la potencaj <br>Ligite milionojn da estaĵoj. <br>Kaj se la rado falas, tiam kune <br>Pereas ĉiuj tiuj milionoj. <br>Neniam reĝo ĝemas tute sola: <br>Dolor’ al li – dolor’ al multaj homoj.</p>

 </div>

 <div class="repliko"> <div id="bx1451" class="parolanto"> <strong>Reĝo</strong>.</div>

 <p id="bx1452">Mi petas vin, pretiĝu plej rapide <br>Al forveturo! La danĝeron, kiu <br>Libere nun promenas, ni bezonas <br>Kateni.</p>

 </div>

 <div class="repliko"> <div id="bx1453" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx1454">Ni rapidos, nia reĝo. <span class="sceninstrukcio">(Ambaŭ foriras.)</span></p>

 </div>

 <p id="bx1455" class="sceninstrukcio">(Venas <span class="nomo">Polonio</span>.)</p>

 <div class="repliko"> <div id="bx1456" class="parolanto"> <span class="nomo">Polonio</span>.</div>

 <p id="bx1457">Nun, reĝo, li al la patrino iras. <br>Mi kaŝos min post unu el tapiŝoj, <br>Kaj mi aŭskultos la interparolon. <br>Ŝi certe lin tre bone elinsultos, <br>Sed, kiel vi jam diris – kaj vi diris <br>Tre saĝe – tie devas ankaŭ stari <br>Persono flanka, por aŭskulti ĉion. <br>Patrino ĉia estas de naturo <br>Ja tre partia kaj ne povas havi <br>Sufiĉan severecon en la juĝo. <br>Adiaŭ, reĝo! Antaŭ ol vi iros <br>Al nokta dormo, mi al vi raportos <br>Pri ĉio, kion aŭdis mi.</p>

 </div>

 <div class="repliko"> <div id="bx1458" class="parolanto"> <strong>Reĝo</strong>.</div>

 <p id="bx1459">Mi dankas. (Polonio foriras.) <br>Ho, mia krimo, ĝi al la ĉielo <br>Sin tiras per vaporo malodora, <br>Ĝi portas la malbenon plej malnovan <br>Sur sia frunto: fratomortigado! <br>Preĝadi mi ne povas, kvankam forte <br>Mi volus preĝi: la pli forta kulpo <br>L’ intencon fortan venkas; kiel homo, <br>Havanta devon fari du aferojn, <br>Mi nun ne scias, kiun el la ambaŭ <br>Elekti, kaj mi faras nun nenian <br>Se mia mano per la frata sango <br>Eĉ estus multe pli trapenetrita, – <br>Ĉu en ĉielo ne ekzistas pluvo <br>Sufiĉe forta, por ĝin blanke lavi? <br>Por kio do pardonemeco servas, <br>Se ne por veni kontraŭ la pekado? <br>Kaj ĉu la preĝo ne posedas forton <br>Averti krimon kaj pardonon doni, <br>Se jam la krimo estas plenumita? <br>Jes, mi rigardos supren! Mia krimo <br>Farita estas! Kian formon doni <br>Al mia preĝo! Dio, Vi pardonu <br>Mortigon mian? Ne, ne helpos tiel; <br>Mi ĉion ja ankoraŭ nun posedas, <br>Kion al mi alportis la mortigo: <br>La kronon, la honoron, la reĝinon... <br>Ĉu povas peko revi pri pardono, <br>Dum restas la akiro de la peko? <br>Sur la maljustaj vojoj de la tero <br>Per sia oro ofte peka mano <br>Haltigi povas manon de la juĝo <br>Kaj per la fruktoj de l’ farita krimo <br>Aĉeti la favoron de la leĝo, – <br>Sed tie supre estas ja alie! <br>Ne helpos tie lerta artifiko, <br>Tie la far’ aperas tute nuda, <br>Ni mem al la farita krimo devas <br>Ateston tie meti en la buŝon. <br>Nu, kio al mi restas? Pentofaro? <br>Jes, kion do ne povas pentofaro? <br>Sed se eĉ pentofari ni ne povas? <br>Ho, ve! mizero! ho, vi, mia brusto, <br>Vi, nigra, vi, malluma kiel morto! <br>Anim’, kiu batalas liberiĝi <br>Kaj ĉiam pli enrampas en la marĉon! <br>Ho, helpu min, anĝeloj, en la provo! <br>Ho, fleksu vin, genuoj neflekseblaj! <br>Malmola mia koro, vi moliĝu <br>Simile al infano ĵus naskita! <br>Ho, eble Dio volos min pardoni!</p>

 </div>

 <p id="bx1460" class="sceninstrukcio">(Li en angulo metas sin sur la genuojn.)</p>

 <p id="bx1461" class="sceninstrukcio">(Hamleto venas.)</p>

 <div class="repliko"> <div id="bx1462" class="parolanto"> <span class="nomo">Hamleto</span>.</div>

 <p id="bx1463">Nun estas tre facile tion fari; <br>Li preĝas; nun mortigi lin... sed tiam <br>Li iros en ĉielon! Kaj ĉu tion <br>Mi povus nomi venĝo? Malnoblulo <br>Mortigis mian patron, kaj por tio <br>Mi, sola filo de la mortigito, <br>En la ĉielon en minut’ de preĝo <br>La mortiginton sendos! Tio estus <br>Ne venĝo, sed komplezo kaj bonfaro. <br>De l’ tero li forigis mian patron <br>Post festenad’, en mezo de la pekoj, <br>Kaj kun la tuta pezo de la pekoj <br>La malfeliĉa vagas nun sub tero, – <br>Kaj la krimulon mi nun volas kapti <br>En la minuto de la sankta preĝo <br>Kaj puran, pian sendi lin al Dio! <br>Ĉu tio estos venĝo? Ne, ho ne! <br>Ripozu, mia glavo! Mi vin tiros <br>En temp’ alia, pli terure bati! <br>En malsobrec’, en dormo, en kolero, <br>En la malpiaj ĝojoj de la lito, <br>En ofendado de Dia nomo – <br>Mi <em class="interspace">tiam</em> lin ekkaptos, <em class="interspace">tiam</em>, glavo, <br>Trapiku lin, ke li momente falu <br>Kaj en plej nigra stato la animo <br>En la inferon flugu sen pardono! <br>Patrino min atendas, – dume vivu, <br>Sed al la morto vi jam apartenas. <span class="sceninstrukcio">(Foriras.)</span></p>

 </div>

 <div class="repliko"> <div id="bx1464" class="parolanto"><strong>Reĝo</strong></div>

 <p id="bx1465" class="sceninstrukcio">(sin levante).</p>

 <p id="bx1466">La vortoj flugas, – sed la pensoj sidas! <br>Senpensaj vortoj Dion ne atingos!</p>

 </div>

 </div>

 <div class="sceno"> <h5 id="bx1467">Sceno 4.</h5> <p id="bx1468" class="scenajho">Ĉambro de la reĝino. La <strong>reĝino</strong> kaj <span class="nomo">Polonio</span>.</p>

 <div class="repliko"> <div id="bx1469" class="parolanto"> <span class="nomo">Polonio</span>.</div>

 <p id="bx1470">Li baldaŭ venos. Estu pli severa, <br>Vi diru, li petolas tro sovaĝe, <br>Vi diru, ke nur petegado via <br>Apenaŭ kvietigis la koleron <br>De l’ reĝo. Mi nun tie ĉi min kaŝos. <br>Mi petas, ne indulgu lin!</p>

 </div>

 <div class="repliko"> <div id="bx1471" class="parolanto"><span class="nomo">Hamleto</span></div>

 <p id="bx1472" class="sceninstrukcio">(post la sceno).</p>

 <p id="bx1473">Patrino!</p>

 </div>

 <div class="repliko"> <div id="bx1474" class="parolanto"><strong>Reĝino</strong></div>

 <p id="bx1475" class="sceninstrukcio">(al <span class="nomo">Polonio</span>).</p>

 <p id="bx1476">Jam al mi fidu, ne maltrankviliĝu. <br>Mi scios kion diri. Nun foriru: <br>Li venas. <span class="sceninstrukcio">(Polonio sin kaŝas.)</span></p>

 </div>

 <div class="repliko"> <div id="bx1477" class="parolanto"><span class="nomo">Hamleto</span></div>

 <p id="bx1478" class="sceninstrukcio">(eniras).</p>

 <p id="bx1479">Nu, patrino, kio estas?</p>

 </div>

 <div class="repliko"> <div id="bx1480" class="parolanto"> <strong>Reĝino</strong>.</div>

 <p id="bx1481">Hamleto, vi ofendis vian patron.</p>

 </div>

 <div class="repliko"> <div id="bx1482" class="parolanto"> <span class="nomo">Hamleto</span>.</div>

 <p id="bx1483">Patrino, vi ofendis mian patron.</p>

 </div>

 <div class="repliko"> <div id="bx1484" class="parolanto"> <strong>Reĝino</strong>.</div>

 <p id="bx1485">Vi paroladas, kiel frenezulo.</p>

 </div>

 <div class="repliko"> <div id="bx1486" class="parolanto"> <span class="nomo">Hamleto</span>.</div>

 <p id="bx1487">Vi paroladas, kiel senkorulo.</p>

 </div>

 <div class="repliko"> <div id="bx1488" class="parolanto"> <strong>Reĝino</strong>.</div>

 <p id="bx1489">Kion vi diras!</p>

 </div>

 <div class="repliko"> <div id="bx1490" class="parolanto"> <span class="nomo">Hamleto</span>.</div>

 <p id="bx1491">Kion vi deziras?</p>

 </div>

 <div class="repliko"> <div id="bx1492" class="parolanto"> <strong>Reĝino</strong>.</div>

 <p id="bx1493">Ĉu vi forgesis, kiu estas mi?</p>

 </div>

 <div class="repliko"> <div id="bx1494" class="parolanto"> <span class="nomo">Hamleto</span>.</div>

 <p id="bx1495">Ho ne, mi ĵuras, mi ĝin ne forgesis! <br>Vi estas la reĝino, la edzino <br>De l’ frat’ de via edzo kaj – mi devas <br>Konfesi – ankaŭ la patrino mia.</p>

 </div>

 <div class="repliko"> <div id="bx1496" class="parolanto"> <strong>Reĝino</strong>.</div>

 <p id="bx1497">Nu, do aliaj faru vin prudenta! (Volas iri).</p>

 </div>

 <div class="repliko"> <div id="bx1498" class="parolanto"> <span class="nomo">Hamleto</span>.</div>

 <p id="bx1499">Ne, vi ne iros! Sidu! Mi ne lasos <br>Vin iri, antaŭ ol mi al vi montros, <br>Spegulon tian, kie vi ekvidos <br>La plej profundan vian internaĵon.</p>

 </div>

 <div class="repliko"> <div id="bx1500" class="parolanto"> <strong>Reĝino</strong>.</div>

 <p id="bx1501">Ha, kion vi intencas! Ĉu vi volas <br>Mortigi min! He, helpon! helpon!</p>

 </div>

 <div class="repliko"> <div id="bx1502" class="parolanto"><span class="nomo">Polonio</span></div>

 <p id="bx1503" class="sceninstrukcio">(post la tapiŝo).</p>

 <p id="bx1504">Helpon!</p>

 </div>

 <div class="repliko"> <div id="bx1505" class="parolanto"> <span class="nomo">Hamleto</span>.</div>

 <p id="bx1506">Kio sin movis? Rato?</p>

 <p id="bx1507" class="sceninstrukcio">(Ekbatas per la glavo en la tapiŝon.)</p>

 <p id="bx1508">Ha, mi vetas, <br>ĝi jam ne vivas!</p>

 </div>

 <div class="repliko"> <div id="bx1509" class="parolanto"><span class="nomo">Polonio</span></div>

 <p id="bx1510" class="sceninstrukcio">(post la tapiŝo).</p>

 <p id="bx1511">Ho, mi mortas! Helpu!</p>

 </div>

 <p id="bx1512" class="sceninstrukcio">(Falas kaj mortas.)</p>

 <div class="repliko"> <div id="bx1513" class="parolanto"> <strong>Reĝino</strong>.</div>

 <p id="bx1514">Ho ve! Kion vi faris!</p>

 </div>

 <div class="repliko"> <div id="bx1515" class="parolanto"> <span class="nomo">Hamleto</span>.</div>

 <p id="bx1516">Mi ne scias. <br>Ĉu ne la reĝo? <span class="sceninstrukcio">(Eltiras <span class="nomo">Polonion</span> el post la tapiŝo.)</span></p>

 </div>

 <div class="repliko"> <div id="bx1517" class="parolanto"> <strong>Reĝino</strong>.</div>

 <p id="bx1518">Kia sanga faro!</p>

 </div>

 <div class="repliko"> <div id="bx1519" class="parolanto"> <span class="nomo">Hamleto</span>.</div>

 <p id="bx1520">Jes, sanga faro, preskaŭ tiel same <br>Terura, kiel reĝon formortigi <br>Kaj edziniĝi kun la frato lia.</p>

 </div>

 <div class="repliko"> <div id="bx1521" class="parolanto"> <strong>Reĝino</strong>.</div>

 <p id="bx1522">Mortigi reĝon?</p>

 </div>

 <div class="repliko"> <div id="bx1523" class="parolanto"> <span class="nomo">Hamleto</span>.</div>

 <p id="bx1524">Jes, mi tiel diris.</p>

 <p id="bx1525" class="sceninstrukcio">(Al <span class="nomo">Polonio</span>)</p>

 <p id="bx1526">Kaj vi, mizera malsaĝul’, adiaŭ! <br>Mi prenis vin por iu pli merita. <br>Vi vidas, tro fervori ofte estas <br>Danĝere! <span class="sceninstrukcio">(Al la patrino)</span> Nu, ne rompu viajn manojn! <br>Sidiĝu, trankviliĝu, mi komencos <br>Rompadi vian koron, se ĝi estas <br>Ankoraŭ penetrebla, se ankoraŭ <br>Kutimoj la malbonaj ĝin ne tute <br>Ŝtonigis kaj al sento kaj prudento <br>Ankoraŭ iom estas ĝi venebla.</p>

 </div>

 <div class="repliko"> <div id="bx1527" class="parolanto"> <strong>Reĝino</strong>.</div>

 <p id="bx1528">Kion mi faris, ke vi min atakas <br>Kun tia krueleco?</p>

 </div>

 <div class="repliko"> <div id="bx1529" class="parolanto"> <span class="nomo">Hamleto</span>.</div>

 <p id="bx1530">Tian faron, <br>Per kia modesteco ĉion perdas, <br>La virt’ fariĝas hipokrita vorto, <br>Senkulpa amo perdas sian rozon <br>De l’ bela frunto kaj ulcerojn montras; <br>La sanktan ĵuron de edzino faras <br>Similan al la ĵuroj de ludistoj; <br>Ĝi el la korpo de plej sankta ligo <br>Elŝiras la animon, el la leĝo <br>Ĝi faras senenhavan vortparadon. <br>De la ĉielo la vizaĝo flamas, <br>La tuta tero ploras kaj malĝojas <br>Pro via faro, kvazaŭ devus veni <br>La lasta juĝo.</p>

 </div>

 <div class="repliko"> <div id="bx1531" class="parolanto"> <strong>Reĝino</strong>.</div>

 <p id="bx1532">Ve! Pri kia faro <br>Vi kontraŭ mi tielajn tondrojn ĵetas?</p>

 </div>

 <div class="repliko"> <div id="bx1533" class="parolanto"> <span class="nomo">Hamleto</span>.</div>

 <p id="bx1534">Rigardu do! Jen pendas du portretoj; <br>Du fratoj, – sed egalaj? Jen, rigardu: <br>Kiela ĉarmo kuŝas sur la brovoj! <br>Kun belaj haroj, kvazaŭ Apolono, <br>Kun alta frunto, kvazaŭ Jupitero, <br>Okul’ de Mars’, ordona kaj minaca, <br>Majesta aglo, kiu alte flugas <br>En la plej puraj sferoj de l’ aero; <br>Sur lin sigelon metis ĉiu dio, <br>Por krei idealon por la homoj, – <br>Li estis via edzo. – Nun rigardu <br>Portreton duan: via nuna edzo, <br>Putraĵo, mortiginta la unuan... <br>Ĉu havas vi okulojn? Vi forlasis <br>Herbejon verdan de la bela monto <br>Kaj serĉas manĝon en la putra marĉo? <br>Ĉu havas vi okulojn? Vi ne diru, <br>Ke tio estis am’! En via aĝo <br>La sango jam ne bolas, sed atendas, <br>Ne rapidante, juĝon de la saĝo. <br>Kaj kia estis la kompara juĝo? <br>Ne estas vi sensenca, ĉar alie <br>Nenion vi decidus; sed la senco <br>En vi sendube tute malsaniĝis, <br>Ĉar eĉ freneza tie ne erarus. <br>Neniam la frenezo tiel jugis <br>La saĝon, ke en ĝi ne restu guto <br>Da konsidero por komparo tia. <br>Kia demono tiel vin delogis? <br>Vidado sen palpado aŭ palpado <br>Sen rigardado, aŭ orelo sola <br>Sen mano kaj okulo, aŭ flarado <br>Sen ĉio, – eĉ partet’ de vera sento <br>Neniam donas tian rezultaton, <br>Ho, honto, kie estas via ruĝo? <br>Se la infer’ sovaĝa povas boli <br>En membroj de grandaĝa matronino, <br>Ho tiam ĉasto de juneco flama <br>Disfluidiĝu kiel vaks’ en fajro! <br>Ne diru “honto!” kiam juna sango <br>Malĉaste bolas: frosto mem ja brulas, <br>La volon ja delogas la prudento...</p>

 </div>

 <div class="repliko"> <div id="bx1535" class="parolanto"> <strong>Reĝino</strong>.</div>

 <p id="bx1536">Hamleto, ne parolu plu! Vi turnas <br>Okulojn miajn rekte al la koro, <br>Kaj tie mi makulojn nigrajn vidas, <br>Tre nigrajn.</p>

 </div>

 <div class="repliko"> <div id="bx1537" class="parolanto"> <span class="nomo">Hamleto</span>.</div>

 <p id="bx1538">Jes, por vivi en la ŝvito <br>De abomena lito, en putraĵo <br>Sin brogi, en la nesto malbenita...</p>

 </div>

 <div class="repliko"> <div id="bx1539" class="parolanto"> <strong>Reĝino</strong>.</div>

 <p id="bx1540">Ho, ne parolu plu! Kiel ponardo <br>En min penetras ĉiu vorto! <br>Ne plu, <span class="nomo">Hamleto</span> kara!</p>

 </div>

 <div class="repliko"> <div id="bx1541" class="parolanto"> <span class="nomo">Hamleto</span>.</div>

 <p id="bx1542">Fripon’ kaj mortigisto; simpla sklavo; <br>Li ne posedas eĉ la milan parton <br>Da indo de l’ estinta via edzo; <br>Kronita arlekeno; li, ŝtelisto, <br>Malice kaj mallaŭte ŝtelis for <br>La kronon kaj ĝin kaŝis en la poŝon...</p>

 </div>

 <div class="repliko"> <div id="bx1543" class="parolanto"> <strong>Reĝino</strong>.</div>

 <p id="bx1544">Ho, haltu! <span class="sceninstrukcio">(Aperas la spirito sen armaĵo.)</span></p>

 </div>

 <div class="repliko"> <div id="bx1545" class="parolanto"> <span class="nomo">Hamleto</span>.</div>

 <p id="bx1546">Ĉifonaĵo, sed ne reĝo!</p>

 <p id="bx1547" class="sceninstrukcio">(Li ekvidas la spiriton.)</p>

 <p id="bx1548">Ho, savu min, anĝeloj de l’ ĉielo, <br>Flugilojn viajn super mi etendu! <br>Spirito nobla, kion vi deziras?</p>

 </div>

 <div class="repliko"> <div id="bx1549" class="parolanto"> <strong>Reĝino</strong>.</div>

 <p id="bx1550">Ho ve! li freneziĝis!</p>

 </div>

 <div class="repliko"> <div id="bx1551" class="parolanto"> <span class="nomo">Hamleto</span>.</div>

 <p id="bx1552">Ĉu vi venas <br>Riproĉi vian filon sendecidan, <br>Ke li la tempon kaj pasion perdas <br>Kaj ke ĝis nun ankoraŭ li ne venĝis? <br>Ho, diru!</p>

 </div>

 <div class="repliko"> <div id="bx1553" class="parolanto"> <strong>Spirito</strong>.</div>

 <p id="bx1554">Ne forgesu! Mi intencas <br>En vi subteni forte la decidon. <br>Sed vidu, kiel forte malespero <br>Dispremis la patrinon vian; helpu <br>Al ŝi en malfacila batalado <br>Kun sia propra koro kaj animo. <br>Ju pli malforta korpo, des pli forte <br>Suferas la animo. Iru!</p>

 </div>

 <div class="repliko"> <div id="bx1555" class="parolanto"><span class="nomo">Hamleto</span></div>

 <p id="bx1556" class="sceninstrukcio">(al la reĝino.).</p>

 <p id="bx1557">Kio <br>Al vi fariĝis?</p>

 </div>

 <div class="repliko"> <div id="bx1558" class="parolanto"> <strong>Reĝino</strong>.</div>

 <p id="bx1559">Kio al vi estas? <br>Vi la okulojn ien forte turnis <br>Kaj kun l’ aer’ senkorpa nun parolis? <br>L’ animo via brilas el l’ okuloj, <br>Kaj viaj haroj sin subite levis <br>Simile al dormanta soldataro <br>Vekita per la son’ de bataliloj! <br>Ho, kara mia filo, trankviligu <br>Per pacienc’ la flamon de la sentoj! <br>Sur kion vi rigardas nun?</p>

 </div>

 <div class="repliko"> <div id="bx1560" class="parolanto"><span class="nomo">Hamleto</span></div>

 <p id="bx1561" class="sceninstrukcio">(al la reĝino.).</p>

 <p id="bx1562">Sur lin? <br>Sur lin! Sur lin! Rigardu, kiel pala <br>Li staras! Malfeliĉa lia vido <br>Eĉ al la ŝtonoj povus doni sentojn!</p>

 <p id="bx1563" class="sceninstrukcio">(Al la spirito)</p>

 <p id="bx1564">Ne rigardadu al mi tiel plende, – <br>Agadon mian akran ĝi moligus: <br>Anstataŭ sango eble fluus larmoj.</p>

 </div>

 <div class="repliko"> <div id="bx1565" class="parolanto"> <strong>Reĝino</strong>.</div>

 <p id="bx1566">Al kiu vi parolas?</p>

 </div>

 <div class="repliko"> <div id="bx1567" class="parolanto"> <span class="nomo">Hamleto</span>.</div>

 <p id="bx1568">Vi ne vidas?</p>

 </div>

 <div class="repliko"> <div id="bx1569" class="parolanto"> <strong>Reĝino</strong>.</div>

 <p id="bx1570">Nenion, kvankam ĉio estas luma.</p>

 </div>

 <div class="repliko"> <div id="bx1571" class="parolanto"> <span class="nomo">Hamleto</span>.</div>

 <p id="bx1572">Kaj vi nenion aŭdis?</p>

 </div>

 <div class="repliko"> <div id="bx1573" class="parolanto"> <strong>Reĝino</strong>.</div>

 <p id="bx1574">Ne, nenion.</p>

 </div>

 <div class="repliko"> <div id="bx1575" class="parolanto"> <span class="nomo">Hamleto</span>.</div>

 <p id="bx1576">Rigardu tien! Li jam volas iri! <br>La patro mia, kvazaŭ tute viva! <br>Ha, vidu, li foriras tra la pordo! <span class="sceninstrukcio">(La spirito foriras.)</span></p>

 </div>

 <div class="repliko"> <div id="bx1577" class="parolanto"> <strong>Reĝino</strong>.</div>

 <p id="bx1578">Ĝi estas frukto de l’ imago via; <br>La cerbo ofte vidas nur delirojn.</p>

 </div>

 <div class="repliko"> <div id="bx1579" class="parolanto"> <span class="nomo">Hamleto</span>.</div>

 <p id="bx1580">Deliroj? Tamen vidu, mia pulso <br>En takto batas, tute kiel via, <br>Kaj kantas tiel same tute sane. <br>Ĝi ne deliro estis. Ekzamenu, <br>Kaj mi ripetos ĉion vort’ laŭ vorto, – <br>Ĉu deliranto tion povus fari? <br>Patrino! Pro la savo de l’ animo <br>Ne hipokritu, ke deliro mia <br>Parolas nun kaj ne la krimo via! <br>La falsa ŝmiro kovros la makulon <br>Ekstere, sed interne en la koro <br>Des pli atakos tiam la malbono. <br>Konfesu al ĉielo vian pekon, <br>La faritaĵon pentu kaj evitu <br>Estontajn pekojn. La venenan herbon <br>Ne sterku, ke ĝi pli ankoraŭ kresku! <br>Pardonu al mi nunan mian virton; <br>Ĉar nun en la malpia nia tempo <br>La virto devas peti de malvirto <br>Pardonon kaj rampante eĉ petegi, <br>Ke ĝi permesu bonon al ĝi fari.</p>

 </div>

 <div class="repliko"> <div id="bx1581" class="parolanto"> <strong>Reĝino</strong>.</div>

 <p id="bx1582">Hamleto! Vi distranĉas mian koron!</p>

 </div>

 <div class="repliko"> <div id="bx1583" class="parolanto"> <span class="nomo">Hamleto</span>.</div>

 <p id="bx1584">Forĵetu ĝian parton makulitan <br>Kaj pure vivu kun la dua parto. <br>Adiaŭ! Sed evitu vi la liton <br>De mia onklo, penu esti virta, <br>Se eĉ la virto estos ne el koro. <br>Kutimo, la demono, pereigas <br>La lastan senton en la malbonulo, <br>Sed en direkto bona la demono <br>Turniĝi ofte povas en anĝelon: <br>El la ekzercoj de la bonaj faroj <br>Li povas fari oportunan veston. <br>Sindetenado en l’ unua nokto <br>Alportas facilecon por la dua; <br>La tria estos jam des pli facila; <br>Ĉar ekzercado povas preskaŭ ŝanĝi <br>Eĉ la naturon mem; ĝi la diablon <br>Aŭ humiligas, aŭ lin plifortigas. <br>Ankoraŭ unu fojon – bonan nokton! <br>Kaj benu min, se vi ankoraŭ mem <br>Deziras havi benon de l’ ĉielo. <br>(Montrante sur <span class="nomo">Polonion</span>). Ha, tiun ĉi sinjoron mi domaĝas. <br>Ĉiel’ decidis puni min per li <br>Kaj lin per mi; mi estis por li vipo, – <br>Sed mi servanto ankaŭ por li estos. <br>Por li mi zorgos kaj por lia morto <br>Respondos mi. Adiaŭ, bonan nokton! <br>La sola amo faris min kruela; <br>Malbona estas la komenco, – poste <br>Ankoraŭ io pli malbona venos... <br>Ankoraŭ unu vorton!</p>

 </div>

 <div class="repliko"> <div id="bx1585" class="parolanto"> <strong>Reĝino</strong>.</div>

 <p id="bx1586">Kion fari?</p>

 </div>

 <div class="repliko"> <div id="bx1587" class="parolanto"> <span class="nomo">Hamleto</span>.</div>

 <p id="bx1588">Ne tion, kion mi al vi parolis. <br>La bela reĝo vin denove tenu <br>En siaj brakoj kaj karese pinĉu <br>Al vi la vangojn, nomu vin kateto; <br>Por kelke da adultaj dolĉaj kisoj, <br>Por ludo per la malbenitaj fingroj <br>En via nuko vi al li malkovru <br>La tutan veran staton, ke mi estas <br>Freneza ne en vero, sed nur ŝajne, <br>El ruzo. Estus certe tute bone, <br>Ke vi al li raportu tuj pri ĉio. <br>Ĉar kia do reĝino, bela, ĉasta <br>Kaj saĝa volus kaŝi al la bufo, <br>Al la vesperto tiajn gravajn faktojn? <br>Ne, ne! Kovrilon de la korbo levu, <br>Ellasu la birdetojn kaj, simile <br>Al la simio, rampu mem internen, <br>Por fari provojn, kaj en la kaptilo <br>Vi poste perdu vian propran kapon.</p>

 </div>

 <div class="repliko"> <div id="bx1589" class="parolanto"> <strong>Reĝino</strong>.</div>

 <p id="bx1590">Ne, estu tute certa! Se la vortoj <br>Prezentas spiron kaj la spiro vivon, – <br>Mi pli ne havas vivon, por elspiri <br>Parolon vian.</p>

 </div>

 <div class="repliko"> <div id="bx1591" class="parolanto"> <span class="nomo">Hamleto</span>.</div>

 <p id="bx1592">Mi Anglujon iras; <br>Ĉu vi jam scias?</p>

 </div>

 <div class="repliko"> <div id="bx1593" class="parolanto"> <strong>Reĝino</strong>.</div>

 <p id="bx1594">Ha, jes, mi forgesis. <br>Ĝi estas jam afero decidita.</p>

 </div>

 <div class="repliko"> <div id="bx1595" class="parolanto"> <span class="nomo">Hamleto</span>.</div>

 <p id="bx1596">Jam la leteroj estas sigelitaj; <br>Amikoj du, al kiuj mi konfidas <br>Precize tiel, kiel la lacertoj, <br>Ricevis komision kunveturi, <br>Kiel heroldoj, por al mi la vojon <br>Al la kaptilo ebenigi. Bone! <br>Amuzo estos, kiam la ministo <br>Per forto de la propra sia pulvo <br>En la aeron flugos; kontraŭ minoj <br>Mi faras minojn iom pli profundajn, <br>Mi eksplodigos ilin ĝis la luno. <br>Ho, estas tre amuze vidi, kiel <br>Du ruzoj reciproke sin renkontas.</p>

 <p id="bx1597" class="sceninstrukcio">(Levante la korpon de <span class="nomo">Polonio</span>.)</p>

 <p id="bx1598">Kaj vi, sinjor’, al mi klopodon faras; <br>Mi trenos vin en plej proksiman ĉambron. <br>Patrin’, adiaŭ! Bonan al vi nokton! <br>La kortegano tie ĉi nun estas <br>Silenta kaj sekreta serioze, <br>Li, kiu tiom amis babiladi! <br>Nu, venu do, mi kaŝos vin, amiko, <br>Patrino, bonan nokton!</p>

 </div>

 <p id="bx1599" class="sceninstrukcio">(Ili disiras. <span class="nomo">Hamleto</span> trenas kun si la korpon de <span class="nomo">Polonio</span>.)</p>

 </div>

 </div>

 <div class="akto" id="hamleto-akto-4"> <h4 id="bx1600">Akto 4.</h4> <div class="sceno"> <h5 id="bx1601">Sceno 1.</h5> <p id="bx1602" class="scenajho">Ĉambro en la palaco. La <strong>reĝo</strong>, la <strong>reĝino</strong>, <span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</p>

 <div class="repliko"> <div id="bx1603" class="parolanto"><strong>Reĝo</strong></div>

 <p id="bx1604" class="sceninstrukcio">(al la reĝino).</p>

 <p id="bx1605">En viaj ĝemoj estas ia senco; <br>Kaj mi ĝin devas scii; kie estas <br>La filo via?</p>

 </div>

 <div class="repliko"> <div id="bx1606" class="parolanto"><strong>Reĝino</strong></div>

 <p id="bx1607" class="sceninstrukcio">(al <span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span>).</p>

 <p id="bx1608">Mi vin petas, lasu <br>Nin solajn por momento. <span class="sceninstrukcio">(Ambaŭ foriras)</span> Ha, sinjoro! <br>Teruran nokton devis mi travivi!</p>

 </div>

 <div class="repliko"> <div id="bx1609" class="parolanto"> <strong>Reĝo</strong>.</div>

 <p id="bx1610">Per kio? kio estas kun <span class="nomo">Hamleto</span>?</p>

 </div>

 <div class="repliko"> <div id="bx1611" class="parolanto"> <strong>Reĝino</strong>.</div>

 <p id="bx1612">Li furiozas, kiel mar’ kaj vento <br>En reciproka veta batalado. <br>En sovaĝeco sia li ekaŭdis, <br>Post la tapiŝo bruon, kaj rapide <br>Li sian glavon tiris, kriis: “rato!” <br>Kaj en la flamo de l’ frenezo sia <br>Mortigis la maljunan <span class="nomo">Polonion</span>.</p>

 </div>

 <div class="repliko"> <div id="bx1613" class="parolanto"> <strong>Reĝo</strong>.</div>

 <p id="bx1614">Terura faro! Tio nin atingus, <br>Se tie starus ni. Danĝere estas <br>Lin lasi plu en tia libereco. <br>Al vi, al mi, al ĉiuj ĝi minacas. <br>Ho ve, sur kiu kuŝas respondeco <br>Por tiu sanga faro? Jes, sur mi: <br>Mi el singardo devis lin enŝlosi <br>Kaj teni malproksime de la homoj; <br>Sed mia amo estis tiel granda, <br>Ke mi ne volis agi laŭ prudento. <br>Kaj kiel posedanto de malsano, <br>Kaŝinda por la mondo, mi ĝin lasis <br>Konsumi en sekreto mian vivon. <br>Kie li estas?</p>

 </div>

 <div class="repliko"> <div id="bx1615" class="parolanto"> <strong>Reĝino</strong>.</div>

 <p id="bx1616">La malvivan korpon <br>Li ien trenis for; kaj, kvazaŭ grano <br>Da pura oro en amaso kota, <br>La saĝo kaj la koro por momento <br>En li ekbrilis: pente li ekploris.</p>

 </div>

 <div class="repliko"> <div id="bx1617" class="parolanto"> <strong>Reĝo</strong>.</div>

 <p id="bx1618">Gertrudo, venu! Antaŭ ol la suno <br>Sin kaŝos post la montoj, li jam estos <br>Sur ŝipo; kaj teruran lian faron <br>Per ĉiuj artoj kaj aŭtoritato <br>Ni penos senkulpigi. – <span class="nomo" lang="und" title="Ne-Esperanta nomo. Lingvo: nespecifita">Güldenstern</span>!</p>

 <p id="bx1619" class="sceninstrukcio">(<span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span> venas.)</p>

 <p id="bx1620">Vi ambaŭ iru kaj helpantojn prenu! <br>Hamleto en atako de frenezo <br>Mortigis <span class="nomo">Polonion</span> kaj fortrenis <br>Kun si la korpon de la mortigito. <br>Nun iru, serĉu lin, kun li parolu, <br>La korpon do venigu en preĝejon. <br>Mi petas vin, rapidu!</p>

 <p id="bx1621" class="sceninstrukcio">(<span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span> foriras.)</p>

 <p id="bx1622">Nun, <span class="nomo">Gertrudo</span>, <br>Ni vokos ĉiujn saĝajn konsilistojn, <br>Rakontos ni al ili la aferon: <br>Kio fariĝis, kion ni intencas. <br>Per tio la serpento-kalumnio, <br>Portanta sian langon la venenan <br>Rapide de poluso al poluso <br>Kiel la pafo de la pafilego, <br>Indulgos eble nian puran nomon <br>Kaj malaperos sendanĝere. Venu! <br>Teruro kaj interna batalado <br>Turmentas mian koron kaj animon.</p>

 </div>

 <p id="bx1623" class="sceninstrukcio">(Ambaŭ foriras.)</p>

 </div>

 <div class="sceno"> <h5 id="bx1624">Sceno 2.</h5> <p id="bx1625" class="scenajho">Alia ĉambro en la palaco. <span class="nomo">Hamleto</span> venas.</p>

 <div class="repliko"> <div id="bx1626" class="parolanto"> <span class="nomo">Hamleto</span>.</div>

 <p id="bx1627">Bone kaŝita!</p>

 </div>

 <div class="repliko"> <div id="bx1628" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span> </div>

 <p id="bx1629" class="sceninstrukcio">(post la sceno).</p>

 <p id="bx1630">Hamleto! Princo <span class="nomo">Hamleto</span>!</p>

 </div>

 <div class="repliko"> <div id="bx1631" class="parolanto"> <span class="nomo">Hamleto</span>.</div>

 <p id="bx1632">Silentu! Kia bruo? Kiu vokas <span class="nomo">Hamleton</span>? Ha, jen ili venas. <span class="sceninstrukcio">(<span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span> eniras.)</span></p>

 </div>

 <div class="repliko"> <div id="bx1633" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1634">Kion vi, princo, faris kun la korpo de <span class="nomo">Polonio</span>?</p>

 </div>

 <div class="repliko"> <div id="bx1635" class="parolanto"> <span class="nomo">Hamleto</span>.</div>

 <p id="bx1636">Aligis lin al la tero, al kiu li estas parenca.</p>

 </div>

 <div class="repliko"> <div id="bx1637" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1638">Montru al ni la lokon, por ke ni povu ĝin preni kaj porti en la preĝejon.</p>

 </div>

 <div class="repliko"> <div id="bx1639" class="parolanto"> <span class="nomo">Hamleto</span>.</div>

 <p id="bx1640">Ne kredu!</p>

 </div>

 <div class="repliko"> <div id="bx1641" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1642">Kion ne kredi?</p>

 </div>

 <div class="repliko"> <div id="bx1643" class="parolanto"> <span class="nomo">Hamleto</span>.</div>

 <p id="bx1644">Ke mi vian sekreton povas gardi kaj mian ne. Cetere lasi sin eldemandi de spongo! Kion povas tiam respondi filo de reĝo?</p>

 </div>

 <div class="repliko"> <div id="bx1645" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1646">Ĉu vi pensas, ke mi estas spongo, princo?</p>

 </div>

 <div class="repliko"> <div id="bx1647" class="parolanto"> <span class="nomo">Hamleto</span>.</div>

 <p id="bx1648">Jes, sinjoro, spongo, kiu ensuĉas la mienon, la favorojn kaj la ordonojn de la reĝo. Sed tiaj servantoj faras al la reĝo la plej bonan servon en la fino. Li konservas ilin, kiel simio la bongustan pecon en la angulo de sia buŝo: plej antaŭe en la buŝon, por plej poste esti englutita. Kiam li bezonos tion, kion vi kolektis, tiam li povas vin nur ekpremi, kaj tiam vi, spongo, estos denove seka.</p>

 </div>

 <div class="repliko"> <div id="bx1649" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1650">Mi vin ne komprenas, princo.</p>

 </div>

 <div class="repliko"> <div id="bx1651" class="parolanto"> <span class="nomo">Hamleto</span>.</div>

 <p id="bx1652">Estas al mi tre agrable: en malsaĝaj oreloj aluda parolo dormas.</p>

 </div>

 <div class="repliko"> <div id="bx1653" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1654">Princo, diru al ni, kie estas la korpo, kaj poste venu kun ni al la reĝo.</p>

 </div>

 <div class="repliko"> <div id="bx1655" class="parolanto"> <span class="nomo">Hamleto</span>.</div>

 <p id="bx1656">La korpo estas ĉe la reĝo, sed la reĝo ne estas ĉe la korpo. La reĝo estas objekto...</p>

 </div>

 <div class="repliko"> <div id="bx1657" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Güldenstern</span>.</div>

 <p id="bx1658">Objekto, princo?</p>

 </div>

 <div class="repliko"> <div id="bx1659" class="parolanto"> <span class="nomo">Hamleto</span>.</div>

 <p id="bx1660">Kiu estas nenio. Venu al li. Kaŝu vin, vulpo, aliaj ĝin sekvu!</p>

 </div>

 <p id="bx1661" class="sceninstrukcio">(Ĉiuj foriras.)</p>

 </div>

 <div class="sceno"> <h5 id="bx1662">Sceno 3.</h5> <p id="bx1663" class="scenajho">Alia ĉambro en la palaco. La <strong>reĝo</strong> kaj <strong>korteganoj</strong>.</p>

 <div class="repliko"> <div id="bx1664" class="parolanto"> <strong>Reĝo</strong>.</div>

 <p id="bx1665">Mi lasis lin alveni, kaj la korpon <br>Mi lasis serĉi. Ho, kia danĝero, <br>Se li tiel libere promenados! <br>Kaj tamen ni ne povas kun li agi <br>Laŭ tuta severeco de la leĝo: <br>Lin amas la amaso la malsaĝa, – <br>Ĝi juĝas per okulo, ne per kapo, <br>Ĝi vidas la grandecon de la puno, <br>Kaj pri la kulpo ĝi ne volas pensi. <br>Nun tiu ĉi forsendo devas ŝajni <br>Trankvila rezultato de pripenso. <br>Malbonon per malbono ni forigos <br>Aŭ per nenio.</p>

 <p id="bx1666" class="sceninstrukcio">(Venas <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.)</p>

 <p id="bx1667">Ha, nu kio estas?</p>

 </div>

 <div class="repliko"> <div id="bx1668" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1669">Pri tio, kien metis li la korpon, <br>Ne povis ni sciiĝi.</p>

 </div>

 <div class="repliko"> <div id="bx1670" class="parolanto"> <strong>Reĝo</strong>.</div>

 <p id="bx1671">Kaj li mem?</p>

 </div>

 <div class="repliko"> <div id="bx1672" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1673">Li estas, reĝo, tie ĉi, sub gardo, <br>Ĝis vi ordonos.</p>

 </div>

 <div class="repliko"> <div id="bx1674" class="parolanto"> <strong>Reĝo</strong>.</div>

 <p id="bx1675">Oni lin venigu.</p>

 </div>

 <div class="repliko"> <div id="bx1676" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1677">He, <span class="nomo" lang="und" title="Ne-Esperanta nomo. Lingvo: nespecifita">Güldenstern</span>, la princon enkonduku!</p>

 </div>

 <p id="bx1678" class="sceninstrukcio">(Eniras <span class="nomo" lang="und" title="Ne-Esperanta nomo. Lingvo: nespecifita">Güldenstern</span> kun <span class="nomo">Hamleto</span>.)</p>

 <div class="repliko"> <div id="bx1679" class="parolanto"> <strong>Reĝo</strong>.</div>

 <p id="bx1680">Nu, <span class="nomo">Hamleto</span>, kie estas <span class="nomo">Polonio</span>?</p>

 </div>

 <div class="repliko"> <div id="bx1681" class="parolanto"> <span class="nomo">Hamleto</span>.</div>

 <p id="bx1682">Ĉe la vespermanĝo.</p>

 </div>

 <div class="repliko"> <div id="bx1683" class="parolanto"> <strong>Reĝo</strong>.</div>

 <p id="bx1684">Ĉe la vespermanĝo?</p>

 </div>

 <div class="repliko"> <div id="bx1685" class="parolanto"> <span class="nomo">Hamleto</span>.</div>

 <p id="bx1686">Ne kie li manĝas, sed kie li estas manĝata. Kolekto da saĝaj kavaliroj en formo de vermoj venis nun al li kun vizito. Tuŝante la manĝadon, tiuj ĉi vermetoj estas la plej grandaj potenculoj. Ni nutras la bestojn, por nutri nin mem; kaj nin mem ni nutras por la vermoj. La grasa reĝo kaj la malgrasa almozulo estas nur du diversaj manĝospecoj, difinitaj por unu sama tablo: tio ĉi estas la fino de ĉio.</p>

 </div>

 <div class="repliko"> <div id="bx1687" class="parolanto"> <strong>Reĝo</strong>.</div>

 <p id="bx1688">Ho, Dio, Dio!</p>

 </div>

 <div class="repliko"> <div id="bx1689" class="parolanto"> <span class="nomo">Hamleto</span>.</div>

 <p id="bx1690">Jen homo kaptas fiŝojn per la vermeto, kiu manĝis reĝon, kaj manĝas poste la fiŝon, kiu manĝis tiun vermon.</p>

 </div>

 <div class="repliko"> <div id="bx1691" class="parolanto"> <strong>Reĝo</strong>.</div>

 <p id="bx1692">Kion vi volas diri per tio ĉi?</p>

 </div>

 <div class="repliko"> <div id="bx1693" class="parolanto"> <span class="nomo">Hamleto</span>.</div>

 <p id="bx1694">Nenion, mi volis nur montri al vi, ke reĝo povas vojaĝi tra la intestoj de almozulo.</p>

 </div>

 <div class="repliko"> <div id="bx1695" class="parolanto"> <strong>Reĝo</strong>.</div>

 <p id="bx1696">Kie estas <span class="nomo">Polonio</span>?</p>

 </div>

 <div class="repliko"> <div id="bx1697" class="parolanto"> <span class="nomo">Hamleto</span>.</div>

 <p id="bx1698">En la ĉielo. Sendu tien, por rigardi. Se via sendito tie lin ne trovos, tiam serĉu lin mem en alia loko. Sed se vi en la daŭro de monato lin ne trovos, vi lin eksentos per la nazo, kiam vi iros sur la ŝtuparon de la galerio.</p>

 </div>

 <div class="repliko"> <div id="bx1699" class="parolanto"><strong>Reĝo</strong></div>

 <p id="bx1700" class="sceninstrukcio">(al kelkaj korteganoj).</p>

 <p id="bx1701">Iru, serĉu lin tie.</p>

 </div>

 <div class="repliko"> <div id="bx1702" class="parolanto"><span class="nomo">Hamleto</span></div>

 <p id="bx1703" class="sceninstrukcio">(al la korteganoj).</p>

 <p id="bx1704">Li atendos. <span class="sceninstrukcio">(Kelkaj korteganoj foriras.)</span></p>

 </div>

 <div class="repliko"> <div id="bx1705" class="parolanto"> <strong>Reĝo</strong>.</div>

 <p id="bx1706">Hamleto, pro sendanĝereco via <br>Al ni tre kara, kiel via faro <br>Sincere nin doloras, vi nun devas <br>Post la terura faro tre rapide <br>Veturi for. Vi tial vin pretigu; <br>La ŝipo jam atendas vin, la vento <br>Favoras, kaj vi nun en bona horo <br>Anglujon forveturos.</p>

 </div>

 <div class="repliko"> <div id="bx1707" class="parolanto"> <span class="nomo">Hamleto</span>.</div>

 <p id="bx1708">Anglujon?</p>

 </div>

 <div class="repliko"> <div id="bx1709" class="parolanto"> <strong>Reĝo</strong>.</div>

 <p id="bx1710">Jes, <span class="nomo">Hamleto</span>.</p>

 </div>

 <div class="repliko"> <div id="bx1711" class="parolanto"> <span class="nomo">Hamleto</span>.</div>

 <p id="bx1712">Bone.</p>

 </div>

 <div class="repliko"> <div id="bx1713" class="parolanto"> <strong>Reĝo</strong>.</div>

 <p id="bx1714">Nun vi scias nian intencon.</p>

 </div>

 <div class="repliko"> <div id="bx1715" class="parolanto"> <span class="nomo">Hamleto</span>.</div>

 <p id="bx1716">Mi vidas anĝelon, kiu ilin vidas. Sed bone! Anglujon! Adiaŭ, kara patrino!</p>

 </div>

 <div class="repliko"> <div id="bx1717" class="parolanto"> <strong>Reĝo</strong>.</div>

 <p id="bx1718">Via amanta vin patro, <span class="nomo">Hamleto</span>.</p>

 </div>

 <div class="repliko"> <div id="bx1719" class="parolanto"> <span class="nomo">Hamleto</span>.</div>

 <p id="bx1720">Mia patrino. Patro kaj patrino estas geedzoj; geedzoj estas kiel unu korpo: sekve, mia patrino. Ni veturu Anglujon!</p>

 </div>

 <div class="repliko"> <div id="bx1721" class="parolanto"><strong>Reĝo</strong></div>

 <p id="bx1722" class="sceninstrukcio">(al <span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span>).</p>

 <p id="bx1723">Vi sekvu lin kaj logu al la ŝipo. <br>Rapidu: ĝis vespero li jam devas <br>Sin trovi sur la maro. Ne prokrastu! <br>Jam ĉio estas preta al veturo. <br>Rapidu, mi vin petas!</p>

 <p id="bx1724" class="sceninstrukcio">(<span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span> foriras.)</p>

 <p id="bx1725">Vi, Anglujo, <br>Se mia amo estas por vi kara – <br>Vi taksi ĝin ja povas, ĉar ankoraŭ <br>Ja ne paliĝis la cikatro, kiun <br>La dana glavo al vi akre donis, <br>Kaj la tribut’ estimon vian montras – <br>Vi tiam ne malŝatos la ordonon, <br>En mia skribo klare esprimitan, – <br>Kaj morto al <span class="nomo">Hamleto</span>! Ho, Anglujo, <br>Plenumu plej rapide mian peton! <br>Li kiel febro mian sangon batas... <br>Vi devas min sanigi. Dum li vivas, <br>Feliĉon mi neniam povas trovi. <span class="sceninstrukcio">(Foriras.)</span></p>

 </div>

 </div>

 <div class="sceno"> <h5 id="bx1726">Sceno 4.</h5> <p id="bx1727" class="scenajho">Ebenaĵo en Danujo. <span class="nomo" lang="und" title="Ne-Esperanta nomo. Lingvo: nespecifita">Fortinbras</span> kaj <strong>militistaro</strong> en marŝo.</p>

 <div class="repliko"> <div id="bx1728" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Fortinbras</span>.</div>

 <p id="bx1729">Salutu, kapitan’ en mia nomo <br>La reĝon de Danujo kaj raportu, <br>Ke <span class="nomo" lang="und" title="Ne-Esperanta nomo. Lingvo: nespecifita">Fortinbras</span>’ laŭ la promeso lia <br>Deziras havi nun akompanantojn <br>Por la trairo de la dana lando. <br>Vi scias, kie vi nin povos trovi. <br>Se lia reĝa moŝto ekdeziros <br>Kun ni paroli, ni laŭ nia ŝuldo <br>Tuj lin salutos. Tiel vi raportu.</p>

 </div>

 <div class="repliko"> <div id="bx1730" class="parolanto"> <strong>Kapitano</strong>.</div>

 <p id="bx1731">Mi faros, princ’.</p>

 </div>

 <div class="repliko"> <div id="bx1732" class="parolanto"><span class="nomo" lang="und" title="Ne-Esperanta nomo. Lingvo: nespecifita">Fortinbras</span></div>

 <p id="bx1733" class="sceninstrukcio">(al la soldatoj.).</p>

 <p id="bx1734">Antaŭen! Ne rapidu!</p>

 </div>

 <p id="bx1735" class="sceninstrukcio">(Li foriras kun la soldatoj. <span class="nomo">Hamleto</span>, <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>, <span class="nomo" lang="und" title="Ne-Esperanta nomo. Lingvo: nespecifita">Güldenstern</span> kaj aliaj venas.)</p>

 <div class="repliko"> <div id="bx1736" class="parolanto"> <span class="nomo">Hamleto</span>.</div>

 <p id="bx1737">Sinjoro, kies tiuj ĉi soldatoj?</p>

 </div>

 <div class="repliko"> <div id="bx1738" class="parolanto"> <strong>Kapitano</strong>.</div>

 <p id="bx1739">De la norvego.</p>

 </div>

 <div class="repliko"> <div id="bx1740" class="parolanto"> <span class="nomo">Hamleto</span>.</div>

 <p id="bx1741">Kien ili iras?</p>

 </div>

 <div class="repliko"> <div id="bx1742" class="parolanto"> <strong>Kapitano</strong>.</div>

 <p id="bx1743">Kontraŭ Polujo.</p>

 </div>

 <div class="repliko"> <div id="bx1744" class="parolanto"> <span class="nomo">Hamleto</span>.</div>

 <p id="bx1745">Kaj sub kia estro?</p>

 </div>

 <div class="repliko"> <div id="bx1746" class="parolanto"> <strong>Kapitano</strong>.</div>

 <p id="bx1747">Sub la norvega princo <span class="nomo" lang="und" title="Ne-Esperanta nomo. Lingvo: nespecifita">Fortinbras</span>.</p>

 </div>

 <div class="repliko"> <div id="bx1748" class="parolanto"> <span class="nomo">Hamleto</span>.</div>

 <p id="bx1749">Ĉu vi deziras per milito preni <br>Polujon tutan aŭ nur liman pecon?</p>

 </div>

 <div class="repliko"> <div id="bx1750" class="parolanto"> <strong>Kapitano</strong>.</div>

 <p id="bx1751">Por al vi diri tute puran veron, <br>Ni iras pro peceto nur malgranda, <br>Pli pro la nomo, ol pro la profito. <br>Eĉ kvin dukatojn mi por ĝi ne donus. <br>Kaj se ĝin vendi, ĝi al la norvego <br>Aŭ al la polo certe pli ne donus.</p>

 </div>

 <div class="repliko"> <div id="bx1752" class="parolanto"> <span class="nomo">Hamleto</span>.</div>

 <p id="bx1753">La poloj sekve ĝin eĉ ne defendos.</p>

 </div>

 <div class="repliko"> <div id="bx1754" class="parolanto"> <strong>Kapitano</strong>.</div>

 <p id="bx1755">Ho ne, ili kolektis jam soldatojn.</p>

 </div>

 <div class="repliko"> <div id="bx1756" class="parolanto"><span class="nomo">Hamleto</span></div>

 <p id="bx1757" class="sceninstrukcio">(flanken.).</p>

 <p id="bx1758">Du mil animojn, dudek mil dukatojn <br>Sendube kostos tiu ĉi disputo! <br>Ulcero de bonstato kaj de paco, – <br>Interne krevas, se eksteren morto <br>Ne vokas ĝin. <span class="sceninstrukcio">(Laŭte)</span> Mi dankas vin, sinjoro!</p>

 </div>

 <div class="repliko"> <div id="bx1759" class="parolanto"> <strong>Kapitano</strong>.</div>

 <p id="bx1760">Feliĉan vojon! <span class="sceninstrukcio">(Foriras.)</span></p>

 </div>

 <div class="repliko"> <div id="bx1761" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Rosenkranz</span>.</div>

 <p id="bx1762">Princo, ni atendas.</p>

 </div>

 <div class="repliko"> <div id="bx1763" class="parolanto"> <span class="nomo">Hamleto</span>.</div>

 <p id="bx1764">Mi baldaŭ sekvos; iru vi antaŭe.</p>

 <p id="bx1765" class="sceninstrukcio">(<span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj la aliaj foriras.)</p>

 <p id="bx1766">Ha, ĉio plendas kontraŭ mi, riproĉas <br>Severe por prokrasto de la venĝo! <br>Por kio taŭgas homo, se la tempon <br>Li uzas nur por manĝi kaj por dormi? <br>Nenio pli ol bruto! La Kreinto <br>Al ni kapablon de pensado donis, <br>Por povi vidi posten kaj antaŭen, <br>Li donis al ni saĝon ne por tio, <br>Ke ĝi en ni sen uzo pereadu. <br>Ĉu mi ĝin nomos bruta forgesado? <br>Ĉu mi ĝin nomos tima dubo, kiu <br>Tro longe pensas pri la rezultato, – <br>Pripensemeco tia en si havas <br>Kvaronon nur de la prudento vera <br>Kaj tri kvaronojn de malnobla timo. <br>Por kio mi nun vivas? Por eterne <br>Nur ripetadi: “Tion ĉi vi faru” – <br>Kaj tamen resti sen farado, kiam <br>Por ĝi mi havas kaŭzon kaj la volon <br>Kaj forton kaj rimedojn por plenumi! <br>Kaj ĉio min instigas! Jen ekzemplo: <br>Mi vidis nun potencan soldataron, – <br>Ĝin juna princ’ kondukas; en gloramo <br>Li riskas por la duba rezultato <br>Kuraĝe sian vivon, li ne timas <br>Klopodojn kaj danĝerojn, – kaj pro kio? <br>Pro nuksa ŝelo! Esti vere granda <br>Signifas: sin ne movi sen bezono, <br>Sed eĉ pro pajlo forte ekbatali, <br>Se ĝin postulas la honor’. Kaj mi? <br>La morto de la patro, malhonoro <br>De la patrino, sango kaj prudento <br>Instigas min, – kaj mi nenion faras! <br>Kun honto antaŭvidas mi la morton <br>De dudek mil soldatoj, kiuj iras <br>Pro bagatelo, pro fantom’ de gloro <br>Al tombo. Kaj la pec’, pro kiu ili <br>Batalas, ne sufiĉas eĉ por doni <br>Al ili ĉiuj lokon por batalo <br>Aŭ por enpreni ĉiujn mortigotajn! <br>De nun, ho mia kapo, vi laboru <br>Nur por la venĝo, aŭ ekdormu tute! <span class="sceninstrukcio">(Foriras.)</span></p>

 </div>

 </div>

 <div class="sceno"> <h5 id="bx1767">Sceno 5.</h5> <p id="bx1768" class="scenajho">Elsinoro. Ĉambro en la palaco. La <strong>reĝino</strong> kaj <span class="nomo">Horacio</span>.</p>

 <div class="repliko"> <div id="bx1769" class="parolanto"> <strong>Reĝino</strong>.</div>

 <p id="bx1770">Ne, ne! Ne volas mi kun ŝi paroli.</p>

 </div>

 <div class="repliko"> <div id="bx1771" class="parolanto"> <span class="nomo">Horacio</span>.</div>

 <p id="bx1772">Ŝi forte petas, ŝia stato estas <br>Tre kompatinda.</p>

 </div>

 <div class="repliko"> <div id="bx1773" class="parolanto"> <strong>Reĝino</strong>.</div>

 <p id="bx1774">Kion do ŝi volas?</p>

 </div>

 <div class="repliko"> <div id="bx1775" class="parolanto"> <span class="nomo">Horacio</span>.</div>

 <p id="bx1776">Ŝi ĉiam pri la patro nur parolas; <br>Ŝi diras, ke la mond’ estas kruela; <br>Ŝi ĝemas kaj la bruston al si batas; <br>Ŝin bagatel’ ĉagrenas; ŝi parolas <br>Delire kaj sen ia klara senco, <br>Kaj tamen ŝiaj vortoj la aŭdanton <br>Kondukas al konkludoj. Kungluante <br>La sencon de la vortoj, la mienojn, <br>La signojn, la aludojn, oni povas <br>Ne scii difinite, sed supozi <br>Tre multe da malbono. Estus bone <br>Kun ŝi paroli, ĉar ĉe la popolo <br>Tumulton povus veki ŝiaj vortoj.</p>

 </div>

 <div class="repliko"> <div id="bx1777" class="parolanto"> <strong>Reĝino</strong>.</div>

 <p id="bx1778">Enlasu ŝin! <span class="sceninstrukcio">(Horacio foriras.)</span> Al la anim’ malsana <br>Aperas ĉie signoj de danĝero; <br>La kulpo estas tiel timoplena, <br>Ke per kaŝado ĝi sin nur malkaŝas!</p>

 </div>

 <p id="bx1779" class="sceninstrukcio">(Venas <span class="nomo">Horacio</span> kun <span class="nomo">Ofelio</span>.)</p>

 <div class="repliko"> <div id="bx1780" class="parolanto"> <span class="nomo">Ofelio</span>.</div>

 <p id="bx1781">Kie estas la bela reĝino de Danujo?</p>

 </div>

 <div class="repliko"> <div id="bx1782" class="parolanto"> <strong>Reĝino</strong>.</div>

 <p id="bx1783">Kiel vi fartas, <span class="nomo">Ofelio</span>?</p>

 </div>

 <div class="repliko"> <div id="bx1784" class="parolanto"><span class="nomo">Ofelio</span></div>

 <p id="bx1785" class="sceninstrukcio">(kantas.).</p>

 <p id="bx1786">Mia kara, mia belo <br>Estis brava juna dano; <br>Portis plumojn sur ĉapelo <br>Kaj bastonon en la mano.</p>

 </div>

 <div class="repliko"> <div id="bx1787" class="parolanto"> <strong>Reĝino</strong>.</div>

 <p id="bx1788">Ha, mia kara fraŭlino, kion signifas tiu ĉi kanto?</p>

 </div>

 <div class="repliko"> <div id="bx1789" class="parolanto"> <span class="nomo">Ofelio</span>.</div>

 <p id="bx1790">Kion? Mi petas vin, aŭdu:</p>

 <p id="bx1791" class="sceninstrukcio">(Kantas.)</p>

 <p id="bx1792">Vane estas la espero: <br>Li jam mortis, ne revenas! <br>Lian kapon kovras tero, <br>La piedojn ŝtono tenas.</p>

 </div>

 <div class="repliko"> <div id="bx1793" class="parolanto"> <strong>Reĝino</strong>.</div>

 <p id="bx1794">Sed diru al mi, <span class="nomo">Ofelio</span>...</p>

 </div>

 <div class="repliko"> <div id="bx1795" class="parolanto"> <span class="nomo">Ofelio</span>.</div>

 <p id="bx1796">Mi petas vin, aŭskultu.</p>

 <p id="bx1797" class="sceninstrukcio">(Kantas.)</p>

 <p id="bx1798">Ĉemizeton oni metis... <span class="sceninstrukcio">(Eniras la reĝo.)</span></p>

 </div>

 <div class="repliko"> <div id="bx1799" class="parolanto"> <strong>Reĝino</strong>.</div>

 <p id="bx1800">Ha, mia edzo, rigardu!</p>

 </div>

 <div class="repliko"> <div id="bx1801" class="parolanto"><span class="nomo">Ofelio</span></div>

 <p id="bx1802" class="sceninstrukcio">(kantas.).</p>

 <p id="bx1803">Sur karulon inter ploroj; <br>Sur la tombon oni ĵetis <br>Multon el la kampaj floroj.</p>

 </div>

 <div class="repliko"> <div id="bx1804" class="parolanto"> <strong>Reĝo</strong>.</div>

 <p id="bx1805">Kiel vi fartas, kara fraŭlino?</p>

 </div>

 <div class="repliko"> <div id="bx1806" class="parolanto"> <span class="nomo">Ofelio</span>.</div>

 <p id="bx1807">Mi dankas! Tre bone. Oni diras, ke la strigo estis filino de bakisto. Ha, sinjoro, ni scias, kio ni estas, sed ni ne scias, kio ni povas fariĝi. Bonan apetiton!</p>

 </div>

 <div class="repliko"> <div id="bx1808" class="parolanto"> <strong>Reĝo</strong>.</div>

 <p id="bx1809">Ŝi ne povas forgesi la patron.</p>

 </div>

 <div class="repliko"> <div id="bx1810" class="parolanto"> <span class="nomo">Ofelio</span>.</div>

 <p id="bx1811">He, ni ne parolu pri tio ĉi; sed se oni vin demandos, kion ĝi signifas, tiam diru: <span class="sceninstrukcio">(Kantas.)</span></p>

 <p id="bx1812">En la tag’ de Valenteno <br>Mi al mia la trezoro <br>Venis frue en mateno, <br>Por saluti vin el koro. <br>Tuj li levis sin kaj diris: <br>“Venu, venu, amikino!” <br>Ŝi eniris, sed eliris <br>Jam virino, ne knabino.</p>

 </div>

 <div class="repliko"> <div id="bx1813" class="parolanto"> <strong>Reĝo</strong>.</div>

 <p id="bx1814">Kara <span class="nomo">Ofelio</span>!</p>

 </div>

 <div class="repliko"> <div id="bx1815" class="parolanto"> <span class="nomo">Ofelio</span>.</div>

 <p id="bx1816">Por kio la ĵurado? Mi tuj finos. <span class="sceninstrukcio">(Kantas.)</span></p>

 <p id="bx1817">Fi do, hontu! Tiel agi! <br>Vi ja trompis min sen koro! <br>Amon viroj povas pagi <br>Per depreno de l’ honoro! <br>Vi edziĝi min promesis, <br>Kaj la vorton vi ne tenis.</p>

 <p id="bx1818">Kaj li respondas:</p>

 <p id="bx1819">He, mi ŝercis kaj mi ĉesis... <br>Kial do vi al mi venis?</p>

 </div>

 <div class="repliko"> <div id="bx1820" class="parolanto"> <strong>Reĝo</strong>.</div>

 <p id="bx1821">Ĉu jam longe ŝi estas en tia stato?</p>

 </div>

 <div class="repliko"> <div id="bx1822" class="parolanto"> <span class="nomo">Ofelio</span>.</div>

 <p id="bx1823">Mi esperas, ke ĉio ankoraŭ estos bona. Ni estu nur paciencaj. Kaj tamen mi ne povas deteni min de ploro, kiam mi pensas, ke ili metis lin en malvarman teron. Al mia frato mi devos ĉion raporti, kaj vin mi dankas por la bona konsilo. Donu mian kaleŝon! Bonan nokton, sinjorinoj! Bonan nokton, ĉarmaj sinjorinoj! Bonan nokton, bonan nokton!</p>

 </div>

 <div class="repliko"> <div id="bx1824" class="parolanto"><strong>Reĝo</strong></div>

 <p id="bx1825" class="sceninstrukcio">(al <span class="nomo">Horacio</span>).</p>

 <p id="bx1826">Vi sekvu ŝin kaj gardu ŝin atente.</p>

 <p id="bx1827" class="sceninstrukcio">(Horacio foriras.)</p>

 <p id="bx1828">Ĝi estas la veneno de malĝojo; <br>La morto de la patro ĉion kaŭzis. <br>Gertrudo, kiam venas la suferoj, <br>Ho ve, ne izolitaj ili venas, <br>Sed en amaso. Ŝia patro mortis, <br>La filo via estas forsendita – <br>Li mem sovaĝe kaŭzis la forsendon – <br>Kaj la popol’ tumultas en supozoj <br>Pri l’ morto de l’ honesta <span class="nomo">Polonio</span>. <br>Ni faris neprudente, ke ni kaŝis <br>La veran kaŭzon de la morto lia: <br>Jen <span class="nomo">Ofelio</span> perdis la prudenton, <br>Sen kiu ni ne estas pli ol bestoj, <br>Kaj – la plej grava – ŝia frato venis <br>Sekrete el Francujo, li miregas, <br>Indignas, kaj nun en la urbo fluas <br>Paroloj plej venenaj jam pri l’ morto <br>De <span class="nomo">Polonio</span>. Manko de klarigo <br>Jam faris, ke sur nin la tutan kulpon <br>De la mistera morto oni ĵetis. <br>Gertrudo mia kara, kiel stari <br>Trankvile kontraŭ tiom malfeliĉoj.</p>

 </div>

 <p id="bx1829" class="sceninstrukcio">(Post la sceno oni aŭdas bruon.)</p>

 <div class="repliko"> <div id="bx1830" class="parolanto"> <strong>Reĝino</strong>.</div>

 <p id="bx1831">Ho, kia bruo? Kia tumultego?</p>

 </div>

 <p class="sceninstrukcio">(Nobelo eniras.)</p>

 <div class="repliko"> <div id="bx1832" class="parolanto"> <strong>Reĝo</strong>.</div>

 <p id="bx1833">Rapide la gardistojn! Lasu gardi <br>La pordon! Kio estas?</p>

 </div>

 <div class="repliko"> <div id="bx1834" class="parolanto"> <strong>Nobelo</strong>.</div>

 <p id="bx1835">Mia reĝo, <br>Rapide kuru! Savu vin, ho reĝo! <br>La ocean’, el bordo elirinte, <br>Ne pli sovaĝe glutas l’ ebenaĵon, <br>Ol nun <span class="nomo">Laerto</span> kun terura bando <br>Atakas vian tutan servantaron. <br>Lin la popolo nomas reĝo; kvazaŭ <br>La mondo nun denove komenciĝus <br>Kaj kvazaŭ malaperis nun subite <br>La historio kaj la tradicioj, <br>Kreintoj kaj subtenoj de la indo, <br>Nun ili krias: Ni elektu reĝon! <br>Laerto estu reĝo! Kiel tondro <br>Rebruas, ĉie flugas nun la krio: <br>Laerto estu reĝo!</p>

 </div>

 <div class="repliko"> <div id="bx1836" class="parolanto"> <strong>Reĝino</strong>.</div>

 <p id="bx1837">Ili vigle <br>Atakas laŭ malvera postesigno. <br>Sed vi eraras, hundoj de Danujo!</p>

 </div>

 <p id="bx1838" class="sceninstrukcio">(Bruo post la sceno.)</p>

 <div class="repliko"> <div id="bx1839" class="parolanto"> <strong>Reĝo</strong>.</div>

 <p id="bx1840">La pordoj elbatitaj!</p>

 </div>

 <p id="bx1841" class="sceninstrukcio">(Venas <span class="nomo">Laerto</span> armita kaj multaj Danoj.)</p>

 <div class="repliko"> <div id="bx1842" class="parolanto"> <span class="nomo">Laerto</span>.</div>

 <p id="bx1843">Kie estas <br>Li, tiu reĝo? – Iru for, sinjoroj!</p>

 </div>

 <div class="repliko"> <div id="bx1844" class="parolanto"> <strong>Danoj</strong>.</div>

 <p id="bx1845">Ne, ni vin sekvos, ni vin ne forlasos!</p>

 </div>

 <div class="repliko"> <div id="bx1846" class="parolanto"> <span class="nomo">Laerto</span>.</div>

 <p id="bx1847">Mi petas.</p>

 </div>

 <div class="repliko"> <div id="bx1848" class="parolanto"> <strong>Danoj</strong>.</div>

 <p id="bx1849">Bone, se vi tiel volas. <span class="sceninstrukcio">(Ili eliras el la ĉambro.)</span></p>

 </div>

 <div class="repliko"> <div id="bx1850" class="parolanto"> <span class="nomo">Laerto</span>.</div>

 <p id="bx1851">Mi dankas vin. Vi gardu post la pordo! – <br>Malnobla reĝo, vi al mi redonu <br>La patron!</p>

 </div>

 <div class="repliko"> <div id="bx1852" class="parolanto"> <strong>Reĝino</strong>.</div>

 <p id="bx1853">Ho, <span class="nomo">Laerto</span>, trankviliĝu!</p>

 </div>

 <div class="repliko"> <div id="bx1854" class="parolanto"> <span class="nomo">Laerto</span>.</div>

 <p id="bx1855">Se unu gut’ de l’ sango mia restus <br>Trankvila, tiam estus mi bastardo: <br>Trompita edzo estus mia patro, <br>Malĉasta estus la patrino mia, <br>Se nun mi povus resti pli trankvila.</p>

 </div>

 <div class="repliko"> <div id="bx1856" class="parolanto"> <strong>Reĝo</strong>.</div>

 <p id="bx1857">Laerto, kio kaŭzis tian grandan <br>Ribelon nun de via flank’? <span class="nomo">Gertrudo</span>, <br>Vi trankviliĝu, vi nenion timu <br>Pro la persono mia. Dio gardas <br>La reĝojn: kiam la perfid’ ekvidas <br>Apenaŭ tion, kion ĝi intencis, <br>L’ intenco falas for. – Laerto, diru, <br>Pro kio vi indignas? – Lasu lin, <br>Gertrudo mia! – Diru, juna homo!</p>

 </div>

 <div class="repliko"> <div id="bx1858" class="parolanto"> <span class="nomo">Laerto</span>.</div>

 <p id="bx1859">La patro mia kie estas?</p>

 </div>

 <div class="repliko"> <div id="bx1860" class="parolanto"> <strong>Reĝo</strong>.</div>

 <p id="bx1861">Mortis.</p>

 </div>

 <div class="repliko"> <div id="bx1862" class="parolanto"> <strong>Reĝino</strong>.</div>

 <p id="bx1863">Sed ne de lia mano.</p>

 </div>

 <div class="repliko"> <div id="bx1864" class="parolanto"> <strong>Reĝo</strong>.</div>

 <p id="bx1865">Lasu lin <br>Demandi tiom, kiom li deziras.</p>

 </div>

 <div class="repliko"> <div id="bx1866" class="parolanto"> <span class="nomo">Laerto</span>.</div>

 <p id="bx1867">Sed kiel kaj en kia maniero? <br>Per ruzaj vortoj vi min ne dolĉigos! <br>For fideleco! Ĵuroj al l’ infero! <br>Pieco, konscienco, – iru ĉio <br>Al la diabloj en la profundaĵon! <br>Kondamnon mi ne timas; mi renversos <br>La tutan mondon, – venu, kio volas! <br>Nur venĝon mi avidas, plenan venĝon <br>Por mia patro!</p>

 </div>

 <div class="repliko"> <div id="bx1868" class="parolanto"> <strong>Reĝo</strong>.</div>

 <p id="bx1869">Kiu vin retenos?</p>

 </div>

 <div class="repliko"> <div id="bx1870" class="parolanto"> <span class="nomo">Laerto</span>.</div>

 <p id="bx1871">Nur mia volo, sed ne la ordono <br>Eĉ de la tuta mondo. La rimedojn <br>Mi tiel uzos, ke nenio restos.</p>

 </div>

 <div class="repliko"> <div id="bx1872" class="parolanto"> <strong>Reĝo</strong>.</div>

 <p id="bx1873">Aŭskultu min, <span class="nomo">Laerto</span>! Se vi volas <br>La puran veron scii pri la morto <br>De via patro, ĉu la venĝo via <br>Decidis, se vi venkos en la ludo, <br>Egale la koleron vian verŝi <br>Sur malamikojn kaj sur la amikojn?</p>

 </div>

 <div class="repliko"> <div id="bx1874" class="parolanto"> <span class="nomo">Laerto</span>.</div>

 <p id="bx1875">Nur sur la malamikojn.</p>

 </div>

 <div class="repliko"> <div id="bx1876" class="parolanto"> <strong>Reĝo</strong>.</div>

 <p id="bx1877">Ĉu vi volas <br>Ekkoni ilin?</p>

 </div>

 <div class="repliko"> <div id="bx1878" class="parolanto"> <span class="nomo">Laerto</span>.</div>

 <p id="bx1879">Kaj al la amikoj <br>Mi vaste tuj malfermos miajn brakojn <br>Kaj mi per mia sango ilin nutros.</p>

 </div>

 <div class="repliko"> <div id="bx1880" class="parolanto"> <strong>Reĝo</strong>.</div>

 <p id="bx1881">Tre bone! Nun denove vi parolas <br>Kiel fidela filo kaj bonega <br>Nobelo. Ke en mort’ de via patro <br>Mi estas plej senkulpa kaj per ĝi <br>Mi estas mem tuŝita tre dolore, – <br>Vi tion baldaŭ juĝos mem kaj vidos <br>La veron tute klare.</p>

 </div>

 <div class="repliko"> <div id="bx1882" class="parolanto"><strong>Danoj</strong></div>

 <p id="bx1883" class="sceninstrukcio">(post la sceno).</p>

 <p id="bx1884">Lasu ŝin!</p>

 </div>

 <div class="repliko"> <div id="bx1885" class="parolanto"> <span class="nomo">Laerto</span>.</div>

 <p id="bx1886">He, kio? Kia bruo?</p>

 </div>

 <p id="bx1887" class="sceninstrukcio">(Eniras <span class="nomo">Ofelio</span>, fantazie ornamita per herboj kaj floroj.)</p>

 <div class="repliko"> <div id="bx1888" class="parolanto"> <span class="nomo">Laerto</span>.</div>

 <p id="bx1889">Elsekiĝu, <br>Vi, mia cerbo! Larmoj la plej salaj, <br>Bruligu al mi tute la okulojn! – <br>Je Dio! Frenezeco via estos <br>Al ni pagita, ho, fratino mia, <br>Pagita kare, ĝis en la pesilo <br>Fortege malleviĝos la kaliko! <br>Ho, Maja rozo, ho, infano ĉarma, <br>Ho, <span class="nomo">Ofelio</span>, ho, fratino kara! <br>Ĉielo! ĉu la saĝo de knabino <br>Formortas ankaŭ tiel facilege, <br>Kiel la vivo de maljuna homo? <br>En am’ naturo estas delikata: <br>Ŝi sendas for post la amat’ perdita <br>Plej karan havon, kiun ŝi posedas.</p>

 </div>

 <div class="repliko"> <div id="bx1890" class="parolanto"><span class="nomo">Ofelio</span></div>

 <p id="bx1891" class="sceninstrukcio">(kantas plende).</p>

 <p id="bx1892">Oni lin portis al tombo senvorte, <br><span class="sceninstrukcio">(Ridante)</span> Ha, ha, ha, ha, ha, ha, ha! <br><span class="sceninstrukcio">(Plende)</span> Kaj oni ploris tre forte, tre forte... <br>Adiaŭ, mia kolombo!</p>

 </div>

 <div class="repliko"> <div id="bx1893" class="parolanto"> <span class="nomo">Laerto</span>.</div>

 <p id="bx1894">Se en prudento plena vi instigus <br>Al venĝo min, ne tiel ĝi efikus!</p>

 </div>

 <div class="repliko"> <div id="bx1895" class="parolanto"> <span class="nomo">Ofelio</span>.</div>

 <p id="bx1896">Vi devas kanti: “En la teron, en la teron!” Ho, kiel la rado al tio ĉi sonoras! Ĝi estas la malfidela administratoro, kiu ŝtelis la filinon de sia sinjoro.</p>

 </div>

 <div class="repliko"> <div id="bx1897" class="parolanto"> <span class="nomo">Laerto</span>.</div>

 <p id="bx1898">Sensenca io, tamen pli ol io.</p>

 </div>

 <div class="repliko"> <div id="bx1899" class="parolanto"><span class="nomo">Ofelio</span></div>

 <p id="bx1900" class="sceninstrukcio">(al <span class="nomo">Laerto</span>).</p>

 <p id="bx1901">Jen estas rosmareno, ĝi estas por memoro: mi petas vin, kara mia koro, memoru min! Kaj jen estas miozoto, pro la fideleco.</p>

 </div>

 <div class="repliko"> <div id="bx1902" class="parolanto"> <span class="nomo">Laerto</span>.</div>

 <p id="bx1903">Sentenco en la frenezo: fideleco kaj memoro kunigitaj.</p>

 </div>

 <div class="repliko"> <div id="bx1904" class="parolanto"><span class="nomo">Ofelio</span></div>

 <p id="bx1905" class="sceninstrukcio">(al la reĝo).</p>

 <p id="bx1906">Jen estas fenkolo por vi kaj akvilegio. (Al la reĝino). Jen estas ruto por vi kaj ankaŭ iom por mi. – Vi povas porti vian ruton kun ia speciala signo. <span class="sceninstrukcio">(Al <span class="nomo">Laerto</span>.)</span> Jen estas krizantemo, – mi volis doni al vi kelke da violoj, sed ili ĉiuj velkis de la tempo, kiam mia patro mortis. – Oni diras, ke li bone finis.</p>

 <p id="bx1907" class="sceninstrukcio">(Kantas.)</p>

 <p id="bx1908">Ĉar karulo mia estas <br>Mia tuta ĝojo.</p>

 </div>

 <div class="repliko"> <div id="bx1909" class="parolanto"> <span class="nomo">Laerto</span>.</div>

 <p id="bx1910">Malĝojo kaj suferoj, eĉ frenezo <br>Al ŝi nur donas ĉiam novan ĉarmon.</p>

 </div>

 <div class="repliko"> <div id="bx1911" class="parolanto"><span class="nomo">Ofelio</span></div>

 <p id="bx1912" class="sceninstrukcio">(kantas).</p>

 <p id="bx1913">Kaj li jam neniam revenos? <br>Kaj li jam neniam revenos? <br>Ho ve, li jam mortis, <br>Lin oni forportis, <br>Ni lin jam revidos neniam! <br>La barbo la bela, <br>Buklaro la hela... <br>Li mortis, li mortis por ĉiam! <br>Mi ploras sen celo... <br>Ho, bona ĉielo, <br>Pro lia animo mi petas.</p>

 <p id="bx1914">Kaj pro la animoj de ĉiuj homoj. Mi preĝas. Dio vin savu!</p>

 </div>

 <p id="bx1915" class="sceninstrukcio">(Foriras.)</p>

 <div class="repliko"> <div id="bx1916" class="parolanto"> <span class="nomo">Laerto</span>.</div>

 <p id="bx1917">Vi vidas? Dio!</p>

 </div>

 <div class="repliko"> <div id="bx1918" class="parolanto"> <strong>Reĝo</strong>.</div>

 <p id="bx1919">Lasu min, <span class="nomo">Laerto</span>, <br>Paroli iom pri doloro via; <br>Al mi la rajton mian ne rifuzu. <br>Sed iru kaj inter amikoj viaj <br>Elektu la plej saĝajn, – ili juĝu <br>Nun inter vi kaj mi. Se ili trovos, <br>Ke mi en la afero estas kulpa, <br>Mi tiam estas preta al vi doni <br>La regnon, kronon, mian propran vivon; <br>Sed se ne tiel, – tiam vi konsentu <br>Al ni oferi pli da pacienco, <br>Ni tiam penos, kune laborante, <br>Per venĝo trankviligi vian koron.</p>

 </div>

 <div class="repliko"> <div id="bx1920" class="parolanto"> <span class="nomo">Laerto</span>.</div>

 <p id="bx1921">Ĝi estu tiel! – Ho, la maniero <br>De lia mort’, kaŝita enterigo, – <br>Sen glavo, sen insigno aŭ ornamo <br>Super la tombo, sen ceremonioj <br>Kaj sen funebraj formoj kaj parado, – <br>De l’ ter’ al la ĉiel’ ĝi laŭte krias, <br>Ke mi ne lasu ĉion sen kalkulo.</p>

 </div>

 <div class="repliko"> <div id="bx1922" class="parolanto"> <strong>Reĝo</strong>.</div>

 <p id="bx1923">Postulu la klarigon. Sur la kapon <br>De la kulpul’ la puna glavo falos. <br>Mi petas, sekvu min. <span class="sceninstrukcio">(Ĉiuj foriras.)</span></p>

 </div>

 </div>

 <div class="sceno"> <h5 id="bx1924">Sceno 6.</h5> <p id="bx1925" class="scenajho">Alia ĉambro en la palaco. <span class="nomo">Horacio</span> kaj <strong>servanto</strong>.</p>

 <div class="repliko"> <div id="bx1926" class="parolanto"> <span class="nomo">Horacio</span>.</div>

 <p id="bx1927">Kun mi paroli iu volas? Kiu?</p>

 </div>

 <div class="repliko"> <div id="bx1928" class="parolanto"> <strong>Servanto</strong>.</div>

 <p id="bx1929">Maristoj. Ili diras, ke por vi <br>Leterojn ili havas.</p>

 </div>

 <div class="repliko"> <div id="bx1930" class="parolanto"> <span class="nomo">Horacio</span>.</div>

 <p id="bx1931">Ili venu! (La servanto foriras.) <br>Neniu en la tuta mondo, ŝajnas, <br>Saluton ian povus al mi sendi, <br>Se ne <span class="nomo">Hamleto</span>. <span class="sceninstrukcio">(Eniras du maristoj.)</span></p>

 </div>

 <div class="repliko"> <div id="bx1932" class="parolanto"> <strong>Unua maristo</strong>.</div>

 <p id="bx1933">Dio benu vin, sinjoro!</p>

 </div>

 <div class="repliko"> <div id="bx1934" class="parolanto"> <span class="nomo">Horacio</span>.</div>

 <p id="bx1935">Kaj vin ankaŭ!</p>

 </div>

 <div class="repliko"> <div id="bx1936" class="parolanto"> <strong>Unua maristo</strong>.</div>

 <p id="bx1937">Li tion faros, sinjoro se ĝi plaĉos al Li. Jen estas letero por vi, sinjoro. Ĝi estas de la sendito, kiu devis veturi Anglujon, se via nomo estas <span class="nomo">Horacio</span>, kiel oni diris al mi.</p>

 </div>

 <div class="repliko"> <div id="bx1938" class="parolanto"><span class="nomo">Horacio</span></div>

 <p id="bx1939" class="sceninstrukcio">(legas).</p>

 <p id="bx1940">“Horacio, kiam vi tralegos tiun ĉi leteron, penu, ke tiuj ĉi maristoj venu al la reĝo; ili havas leterojn por li. Apenaŭ ni estis du tagojn sur la maro, forte armita korsaro komencis ĉasi nin: ĉar nia ŝipo iris tro malrapide, ni vole-ne-vole devis montri kuraĝon, kaj en la daŭro de la batalo mi transiris sur la ŝipon de la korsaro; en tiu sama momento ili forlasis nian ŝipon, kaj tiel mi sola fariĝis ilia kaptito. Ili agis kun mi kiel bonkoraj friponoj, sed ili sciis, kion ili faras; mi devas pagi al ili per bona servo. Zorgu, ke la reĝo ricevu la leterojn, kiujn mi sendas, kaj venu al mi kun tia rapideco, kvazaŭ vi kurus de la morto. Mi diros al vi en la orelon tiajn vortojn, kiuj tute surdigos vin, kaj tamen ili estas ankoraŭ tro malmultepezaj en komparo kun sia enhavo. Tiuj ĉi homoj alkondukos vin al la loko, kie mi estas. <span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span> daŭrigas sian vojaĝon Anglujon: pri ili mi povas multe diri al vi. Adiaŭ. Eterne, kiel vi scias, la via – Hamleto.”</p>

 <p id="bx1941" class="sceninstrukcio">(Al la maristoj.)</p>

 <p id="bx1942">Nun venu, ni transdonos la leterojn, <br>Kaj tiom pli rapide, ke ni iru <br>Al tiu, kiu ilin al vi donis. <span class="sceninstrukcio">(Ĉiuj foriras.)</span></p>

 </div>

 </div>

 <div class="sceno"> <h5 id="bx1943">Sceno 7.</h5> <p id="bx1944" class="scenajho">Alia ĉambro en la palaco. La <strong>reĝo</strong> kaj <span class="nomo">Laerto</span>.</p>

 <div class="repliko"> <div id="bx1945" class="parolanto"> <strong>Reĝo</strong>.</div>

 <p id="bx1946">Nun via konscienco mem ja devas <br>Min senkulpigi, kaj en vian koron <br>Vi devas min kiel amikon meti, <br>Ĉar vi ja aŭdis per oreloj propraj, <br>Ke tiu sama, kiu vian patron <br>Mortigis, volis min mem pereigi.</p>

 </div>

 <div class="repliko"> <div id="bx1947" class="parolanto"> <span class="nomo">Laerto</span>.</div>

 <p id="bx1948">Jam mi ne dubas. Tamen al mi diru, <br>Pro kia kaŭzo tian grandan krimon, <br>Intencon tre danĝeran kaj punindan <br>Vi lasis sen konvena puno, kiun <br>Postulis via saĝo, via indo?</p>

 </div>

 <div class="repliko"> <div id="bx1949" class="parolanto"> <strong>Reĝo</strong>.</div>

 <p id="bx1950">Pro du apartaj kaŭzoj, kiuj eble <br>Al vi aperos forte sensignifaj, <br>Por mi do ili estas forte gravaj. <br>Patrino lia amas lin varmege <br>Kaj certe ne transvivus lian punon; <br>Kaj, mi – ĉu el pasio aŭ el virto – <br>Al ŝi mi estas tiel alligita, <br>Ke, kiel stelo nur en sia rondo <br>Sin povas movi, tiel mi sen ŝi <br>Ne povas vivi. Kaj la dua kaŭzo, <br>Pro kiu mi silentis, estas tio, <br>Ke lin tre amas la popolamaso: <br>La mankojn liajn la popolo trempas <br>En sian amon, kiu, kvazaŭ fonto, <br>Turnanta lignon en malmolan ŝtonon, <br>El la mallaŭdo faras laŭdon, tiel, <br>Ke miaj sagoj, tro malmultepezaj <br>Por tia vento, ne la celon trafus, <br>Sed al pafarko mia returniĝus.</p>

 </div>

 <div class="repliko"> <div id="bx1951" class="parolanto"> <span class="nomo">Laerto</span>.</div>

 <p id="bx1952">Kaj tiel mi la noblan patron perdis, <br>Kaj tiel senespere nun pereis <br>Fratino mia, kiu la plej alte <br>En nia tempo staris, kvazaŭ luma <br>Modelo, por elvoki imitadon. <br>Sed venĝo venos!</p>

 </div>

 <div class="repliko"> <div id="bx1953" class="parolanto"> <strong>Reĝo</strong>.</div>

 <p id="bx1954">Dormu nur trankvile. <br>Ne pensu vi, ke mi kreita estas <br>El tia velka ŝtofo, ke mi lasos <br>Al la danĝero pinĉi mian barbon <br>Kaj prenos ĝin por ŝerco. Baldaŭ aŭdos <br>Vi iom pli. Mi amis vian patron, <br>Kaj ankaŭ ĉiu amas ja sin mem; <br>El tio, mi esperas, vi komprenos...</p>

 </div>

 <p id="bx1955" class="sceninstrukcio">(Eniras Sendito.)</p>

 <div class="repliko"> <div id="bx1956" class="parolanto"> <strong>Reĝo</strong>.</div>

 <p id="bx1957">Nu, kio nova?</p>

 </div>

 <div class="repliko"> <div id="bx1958" class="parolanto"> <strong>Sendito</strong>.</div>

 <p id="bx1959">Via reĝa moŝto, <br>Leteroj de <span class="nomo">Hamleto</span>; jen por vi, <br>Kaj jen por la reĝino.</p>

 </div>

 <div class="repliko"> <div id="bx1960" class="parolanto"> <strong>Reĝo</strong>.</div>

 <p id="bx1961">De <span class="nomo">Hamleto</span>? <br>Sed kiu do alportis la leterojn?</p>

 </div>

 <div class="repliko"> <div id="bx1962" class="parolanto"> <strong>Sendito</strong>.</div>

 <p id="bx1963">Mi aŭdis, ke maristoj; mi ne vidis. <br>Al mi <span class="nomo">Klaŭdio</span> ilin donis, kiu <br>Ricevis ilin de la alportintoj.</p>

 </div>

 <div class="repliko"> <div id="bx1964" class="parolanto"> <strong>Reĝo</strong>.</div>

 <p id="bx1965">Laerto, aŭdu! <span class="sceninstrukcio">(Al la Sendito.)</span> Vi jam povas iri. <span class="sceninstrukcio">(La sendito foriras. La reĝo legas.)</span> “Potenca reĝo! Sciu, ke mi nuda estas realportita en vian landon. Morgaŭ mi petos la permeson veni antaŭ viajn reĝajn okulojn, kaj tiam mi havos la honoron raporti al vi la kaŭzon de mia subita kaj stranga reveno. – Hamleto.”</p>

 <p id="bx1966">Nekompreneble! Ĉu ili revenis? <br>Kio fariĝis? Kiel? Povas esti, <br>Ke ĉio estas trompo?</p>

 </div>

 <div class="repliko"> <div id="bx1967" class="parolanto"> <span class="nomo">Laerto</span>.</div>

 <p id="bx1968">Ĉu vi konas <br>La skriban karakteron de l’ letero?</p>

 </div>

 <div class="repliko"> <div id="bx1969" class="parolanto"> <strong>Reĝo</strong>.</div>

 <p id="bx1970">Ĝi estas mano de <span class="nomo">Hamleto</span>. “Nuda!” <br>Videble sola, sen siaj gardantoj! <br>Ĉu vi al mi konsili ion povas?</p>

 </div>

 <div class="repliko"> <div id="bx1971" class="parolanto"> <span class="nomo">Laerto</span>.</div>

 <p id="bx1972">Ne, mi nenion scias. Sed li venas! <br>Pli freŝa nun fariĝas mia koro, <br>Mi ĝojas, ke mi rekte al li iros <br>Kaj diros al li: “tion ĉi vi faris!”</p>

 </div>

 <div class="repliko"> <div id="bx1973" class="parolanto"> <strong>Reĝo</strong>.</div>

 <p id="bx1974">Se tion vi decidis – kaj alie <br>Vi ja ne povas agi – ĉu vi volas, <br>Ke mi al la renkonto vin preparu?</p>

 </div>

 <div class="repliko"> <div id="bx1975" class="parolanto"> <span class="nomo">Laerto</span>.</div>

 <p id="bx1976">Jes, mia reĝo, se nur ne al paco <br>Vi volas min prepari.</p>

 </div>

 <div class="repliko"> <div id="bx1977" class="parolanto"> <strong>Reĝo</strong>.</div>

 <p id="bx1978">Nur al paco <br>Kun via propra saĝo kaj animo. <br>Se li revenis laca de vojaĝo <br>Kaj jam ne volos ree forveturi, <br>Mi inklinigos lin al unu provo, <br>De mi jam tre mature pripensita, <br>Ĉe kiu li pereon ne evitos; <br>Kaj lia morto estos tiel glata, <br>Ke eĉ ne estos ombro de suspekto. <br>Eĉ la patrino ruzon ne divenos <br>Kaj nomos ĝin nur bato de la sorto.</p>

 </div>

 <div class="repliko"> <div id="bx1979" class="parolanto"> <span class="nomo">Laerto</span>.</div>

 <p id="bx1980">Mi vin obeos, reĝo, tiom pli, <br>Se vi aranĝos la aferon tiel, <br>Ke li per mi ricevu sian morton.</p>

 </div>

 <div class="repliko"> <div id="bx1981" class="parolanto"> <strong>Reĝo</strong>.</div>

 <p id="bx1982">Jes, ĝuste tiel. Kiam vi forestis, <br>La famo multe gloris vin pro io, <br>Per kio vi laŭ famo multe brilas. <br>Hamleto aŭdis vian gloron; ĉiuj <br>Talentoj viaj kune kolektitaj <br>Ĉe li envion tian ne elvokis, <br>Kian elvokis tiu unu sola <br>Talento, kiun mi ne multe ŝatis.</p>

 </div>

 <div class="repliko"> <div id="bx1983" class="parolanto"> <span class="nomo">Laerto</span>.</div>

 <p id="bx1984">Pri kia do talento vi parolas?</p>

 </div>

 <div class="repliko"> <div id="bx1985" class="parolanto"> <strong>Reĝo</strong>.</div>

 <p id="bx1986">Ludilo bagatela de l’ juneco, <br>Kaj tamen ankaŭ grava, ĉar la plumoj <br>Kaj la rubandoj al la junularo <br>Konvenas en ne malpli alta grado, <br>Ol la manteloj kaj la varmaj peltoj <br>Konvenas al maturaj maljunuloj. – <br>Jen antaŭ du monatoj nin vizitis <br>el Normandujo unu kavaliro. <br>Mi bone konas francojn el milito, <br>Mi scias, kiel bone ili rajdas; <br>Sed tiu ĉi bravulo certe povus <br>Konkuri eĉ kun la diablo mem: <br>Li kvazaŭ mem alkreskis al la selo <br>Kaj kun ĉevalo sia elfaradis <br>Li tiel miregindajn artifikojn, <br>Ke oni povus pensi, ke li mem <br>Prezentas vivan parton de l’ ĉevalo. <br>Kaj la imago mia mem ne povis <br>Elpensi eĉ en pura fantazio <br>Pli lertajn kaj mirindajn artifikojn, <br>Ol tiuj, kiujn li al ni prezentis.</p>

 </div>

 <div class="repliko"> <div id="bx1987" class="parolanto"> <span class="nomo">Laerto</span>.</div>

 <p id="bx1988">Kaj li normando estis?</p>

 </div>

 <div class="repliko"> <div id="bx1989" class="parolanto"> <strong>Reĝo</strong>.</div>

 <p id="bx1990">Jes, normando.</p>

 </div>

 <div class="repliko"> <div id="bx1991" class="parolanto"> <span class="nomo">Laerto</span>.</div>

 <p id="bx1992">Mi estas preta ĵuri, ke ĝi estis <br>Lamordo.</p>

 </div>

 <div class="repliko"> <div id="bx1993" class="parolanto"> <strong>Reĝo</strong>.</div>

 <p id="bx1994">Jes, li mem.</p>

 </div>

 <div class="repliko"> <div id="bx1995" class="parolanto"> <span class="nomo">Laerto</span>.</div>

 <p id="bx1996">Mi konas lin. <br>Li estas efektive la juvelo <br>De la nacio sia.</p>

 </div>

 <div class="repliko"> <div id="bx1997" class="parolanto"> <strong>Reĝo</strong>.</div>

 <p id="bx1998">Li rakontis <br>Al ni pri vi, kaj li vin forte laŭdis <br>Pro via majstra arto en skermado, <br>Precipe per rapiroj. Li certigis, <br>Ke estus tre belege, se troviĝus <br>Ankoraŭ unu homo, kiu povus <br>Kun vi kuraĝi stari al batalo. <br>Li ĵuris, ke en lia tuta lando <br>Skermantoj la plej bonaj ne posedas <br>Eĉ la duonon de lerteco via. <br>Raportoj liaj vekis en <span class="nomo">Hamleto</span> <br>Envion tiel grandan, ke de tiam <br>En tago kaj en nokto li senĉese <br>Nur sopiradis, ke vi la plej baldaŭ <br>Revenu, por ke li kun vi ekprovu <br>Batalon. Nun konkludo plej natura...</p>

 </div>

 <div class="repliko"> <div id="bx1999" class="parolanto"> <span class="nomo">Laerto</span>.</div>

 <p id="bx2000">Konkludo? Kia?</p>

 </div>

 <div class="repliko"> <div id="bx2001" class="parolanto"> <strong>Reĝo</strong>.</div>

 <p id="bx2002">Diru nun, <span class="nomo">Laerto</span>, <br>Ĉu via patro estis al vi kara? <br>Aŭ kiel la malĝojo sur pentraĵo <br>Vi estas nur vizaĝo, sed sen koro?</p>

 </div>

 <div class="repliko"> <div id="bx2003" class="parolanto"> <span class="nomo">Laerto</span>.</div>

 <p id="bx2004">Por kio la demando?</p>

 </div>

 <div class="repliko"> <div id="bx2005" class="parolanto"> <strong>Reĝo</strong>.</div>

 <p id="bx2006">Mi ne tial <br>Demandas vin, ke mi eĉ iom dubus <br>Pri via amo al la patro; tamen <br>Mi scias, ke la amo ofte estas <br>Nur sklavo de la tempo: ĝi naskiĝas <br>Per tempo, kaj la sperto ankaŭ montras, <br>Ke tempo ĝin tre ofte moderigas <br>Kaj eĉ estingas ĝian tutan flamon. <br>Jes, en la mezo de la ama flamo <br>Sin trovas preskaŭ ĉiam ia speco <br>De meĉa debrulaĵo, kiu baldaŭ <br>La helan flamon forte mallumigas. <br>Nenio restas en bonec’, eterna: <br>Boneco tro matura baldaŭ mortas <br>De l’ prem’ de sia propra troforteco. <br>Se oni volas agi, oni agu <br>En la minutoj de la volo, ĉar <br>La volo povas baldaŭ malfortiĝi, <br>Trovante tiom da malhelpoj, kiom <br>Troviĝas langoj, manoj kaj okazoj. <br>Kaj tiam la deziro kaj la devo <br>Fariĝas nur sopiro fanfarona, <br>Sopiro sen plenumo faciliga. <br>Sed nun al la afero! Jen <span class="nomo">Hamleto</span> <br>Revenos baldaŭ. Kion vi intencas <br>Nun fari, por vin montri inda filo <br>De via kara patro, sed per faroj <br>Pli ol per nudaj vortoj?</p>

 </div>

 <div class="repliko"> <div id="bx2007" class="parolanto"> <span class="nomo">Laerto</span>.</div>

 <p id="bx2008">Lin mortigi, <br>Se eĉ en la preĝejo.</p>

 </div>

 <div class="repliko"> <div id="bx2009" class="parolanto"> <strong>Reĝo</strong>.</div>

 <p id="bx2010">Mi konsentas, <br>Ke la krimulo en nenia loko <br>Rifuĝon devas trovi kaj la venĝo <br>Ne devas scii limojn. Sed, <span class="nomo">Laerto</span>, <br>Se tion ĉi vi faros, tiam vi <br>Ja devos mem vin kaŝi en la domo. <br>Hamleto, reveninte, devas scii, <br>Ke vi jam estas tie ĉi. Ni faros, <br>Ke oni antaŭ li vin forte laŭdos <br>Kaj la lertecon vian en skermado <br>Al li oni prezentos en koloroj <br>Ankoraŭ pli brilantaj kaj pli helaj, <br>Ol tion faris eĉ la franco mem. <br>Per unu vorto – ni aranĝos tiel, <br>Ke vi batalos ambaŭ, kaj ni faros <br>Konkursan veton pri la kapoj viaj. <br>Kun sia karaktero la sincera, <br>Libera, nobla kaj nesupozema, <br>Li ne esploros certe la rapirojn; <br>Vi dume povos ŝanĝi la rapirojn, <br>Anstataŭ la malakra preni akran <br>Kaj per ekbato lerta inde pagi <br>Al li por morto de la patro via.</p>

 </div>

 <div class="repliko"> <div id="bx2011" class="parolanto"> <span class="nomo">Laerto</span>.</div>

 <p id="bx2012">Mi faros ĝin, kaj eĉ por tiu celo <br>Mi ŝmiros per veneno mian glavon. <br>Ĉar unu ĉarlatano al mi vendis <br>Rimedon tian, ke se oni trempas <br>En ĝin nur la pinteton de tranĉilo <br>Kaj gratas nur sangeron el la haŭto, – <br>Nenia sanigilo en la mondo <br>Jam povos savi de senduba morto. <br>Per tiu ĉi veneno mi nun ŝmiros <br>La pinton de la glavo mia tiel, <br>Ke se mi eĉ facile lin ekgratos, <br>Li tuj pereos per senduba morto.</p>

 </div>

 <div class="repliko"> <div id="bx2013" class="parolanto"> <strong>Reĝo</strong>.</div>

 <p id="bx2014">Mature ni pripensi ankaŭ devas <br>Diversajn cirkonstancojn, kiuj povas <br>Al la ating’ de nia celo helpi. <br>Se nia entrepreno ne prosperus <br>Aŭ se per nelerteco en plenumo <br>Montriĝus nia penso kaj intenco, – <br>Pli bone tiam estus ne komenci. <br>Kaj tial nia plano devas havi <br>Eliron en rezervo por l’ okazo, <br>Se la unua provo ne prosperos. <br>Ni ĝin pripensu! Jen, kion ni faros: <br>Ni en solena formo faros veton <br>Pri tiu, kiu el vi ambaŭ venkos. <br>Kaj kiam vi de la batalo estos <br>Tre varmigitaj kaj soifaj (penu, <br>Ke tio estu) kaj li volos trinki, <br>Mi tiam lasos doni al li glason <br>Da vino jam tiele preparita, <br>Ke se li nur eĉ guton de ĝi trinkos, <br>Li ne evitos jam la morton, kiun <br>La bato via eble ne alportis. <br>Sed aŭdu! Kia bruo? <span class="sceninstrukcio">(Eniras la reĝino.)</span></p>

 </div>

 <div class="repliko"> <div id="bx2015" class="parolanto"> <strong>Reĝo</strong>.</div>

 <p id="bx2016">Nu, reĝino?</p>

 </div>

 <div class="repliko"> <div id="bx2017" class="parolanto"> <strong>Reĝino</strong>.</div>

 <p id="bx2018">Unu malĝojo sekvas tuj la duan! <br>Laerto, la fratino via mortis!</p>

 </div>

 <div class="repliko"> <div id="bx2019" class="parolanto"> <span class="nomo">Laerto</span>.</div>

 <p id="bx2020">Fratino mia mortis? Kiel? Kie?</p>

 </div>

 <div class="repliko"> <div id="bx2021" class="parolanto"> <strong>Reĝino</strong>.</div>

 <p id="bx2022">Saliko staras super la rivero <br>Kaj speguliĝas en la pura akvo; <br>Ŝi tie plektis fantaziajn kronojn <br>El plej diversaj floroj de la kampo. <br>Ŝi rampis sur la arbon, por dispendi <br>Sur la branĉaro siajn kronojn; tiam <br>Sub ŝi rompiĝis la malforta branĉo, <br>Kaj kune kun la kronoj ŝi rapide <br>En la riveron falis. Ŝiaj vestoj <br>Sin disetendis kaj malgrandan tempon <br>Kvazaŭ sirenon ŝin ankoraŭ portis, <br>Dum ŝi kantadis melodiajn kantojn, <br>Danĝeron sian tute ne sentante, <br>Kvazaŭ la akvo estus ŝia hejmo. <br>Sed baldaŭ ŝiaj vestoj, penetritaj <br>Per peza akvo, ŝin malsupren tiris, <br>La malfeliĉan, al terura morto.</p>

 </div>

 <div class="repliko"> <div id="bx2023" class="parolanto"> <span class="nomo">Laerto</span>.</div>

 <p id="bx2024">Kaj ŝi droniĝis?</p>

 </div>

 <div class="repliko"> <div id="bx2025" class="parolanto"> <strong>Reĝino</strong>.</div>

 <p id="bx2026">Jes, ho ve, droniĝis!</p>

 </div>

 <div class="repliko"> <div id="bx2027" class="parolanto"> <span class="nomo">Laerto</span>.</div>

 <p id="bx2028">Vi havas nun tro multe jam da akvo, <br>Fratino malfeliĉa. – tial larmojn <br>Mi nun retenas! Tamen la naturo <br>Konservas sian moron, kion ajn <br>La honto dirus. Ili nur foriru – <br>En ni montriĝos tuj la virineco. – <br>Adiaŭ, reĝo! Flamaj vortoj volas <br>El mi eksplodi, se malsaĝaj larmoj <br>Nur ilin ne estingos. <span class="sceninstrukcio">(Foriras.)</span></p>

 </div>

 <div class="repliko"> <div id="bx2029" class="parolanto"> <strong>Reĝo</strong>.</div>

 <p id="bx2030">Ni lin sekvu! <br>Kun granda malfacilo kvietigis <br>Mi lian furiozon! Nun mi timas, <br>Ke ĝi denove blinde ne eksplodu, – <br>Ni tial sekvu lin rapide! <span class="sceninstrukcio">(Ambaŭ foriras.)</span></p>

 </div>

 </div>

 </div>

 <div class="akto" id="hamleto-akto-5"> <h4 id="bx2031">Akto 5.</h4> <div class="sceno"> <h5 id="bx2032">Sceno 1.</h5> <p id="bx2033" class="scenajho">Tombejo. Eniras du <strong>tombistoj</strong> kun fosiloj.</p>

 <div class="repliko"> <div id="bx2034" class="parolanto"> <strong>Unua tombisto</strong>.</div>

 <p id="bx2035">Ĉu ŝi ricevos kristanan enterigon, kiam ŝi ja intence foriris en la mondon de la feliĉuloj?</p>

 </div>

 <div class="repliko"> <div id="bx2036" class="parolanto"> <strong>Dua tombisto</strong>.</div>

 <p id="bx2037">Mi diras al vi, ŝi ricevos, faru do rapide ŝian tombon. La juĝisto pripensis la okazon kaj decidis, ke oni devas enterigi ŝin kristane.</p>

 </div>

 <div class="repliko"> <div id="bx2038" class="parolanto"> <strong>Unua tombisto</strong>.</div>

 <p id="bx2039">Kiel do ĝi povas esti, kiam ŝi dronigis sin ne pro defendo?</p>

 </div>

 <div class="repliko"> <div id="bx2040" class="parolanto"> <strong>Dua tombisto</strong>.</div>

 <p id="bx2041">Nu, oni trovis, ke tiel.</p>

 </div>

 <div class="repliko"> <div id="bx2042" class="parolanto"> <strong>Unua tombisto</strong>.</div>

 <p id="bx2043">Sed ili simple ne konas la leĝon. Ĉar konsideru: se mi konscie min dronigas, tio ĉi estas ago, kaj ago havas tri partojn: ĝi konsistas el agado, farado kaj plenumado. Sekve ŝi intence sin dronigis.</p>

 </div>

 <div class="repliko"> <div id="bx2044" class="parolanto"> <strong>Dua tombisto</strong>.</div>

 <p id="bx2045">He, aŭskultu do, kolego-fosisto...</p>

 </div>

 <div class="repliko"> <div id="bx2046" class="parolanto"> <strong>Unua tombisto</strong>.</div>

 <p id="bx2047">Sed permesu! Jen estas la akvo – bone; jen estas la homo – bone. Se la homo iras al tiu ĉi akvo kaj sin mem dronigas, tiam estas certa – ĉu li volas aŭ ne – ke li iras. Rimarku bone! Sed se la akvo iras al li kaj dronigas lin, tiam li ne dronigas sin mem. Sekve kiu ne estas kulpa en sia propra morto, tiu ne ĉesigas sian propran vivon.</p>

 </div>

 <div class="repliko"> <div id="bx2048" class="parolanto"> <strong>Dua tombisto</strong>.</div>

 <p id="bx2049">Ĉu tiel diras la leĝo?</p>

 </div>

 <div class="repliko"> <div id="bx2050" class="parolanto"> <strong>Unua tombisto</strong>.</div>

 <p id="bx2051">Kompreneble, ke tiel diras la leĝo pri la mortintoj.</p>

 </div>

 <div class="repliko"> <div id="bx2052" class="parolanto"> <strong>Dua tombisto</strong>.</div>

 <p id="bx2053">Ĉu vi volas scii la veron? Se ŝi ne estus nobelulino, oni ŝin ankaŭ ne enterigus en orda maniero.</p>

 </div>

 <div class="repliko"> <div id="bx2054" class="parolanto"> <strong>Unua tombisto</strong>.</div>

 <p id="bx2055">Ĉu vere? Estas ja granda maljustaĵo, ke la grandaj homoj en tiu ĉi mondo havas pli da rajto por sin dronigi kaj pendigi, ol la aliaj kristanoj. Venu, prenu la fosilon! Neniu en la mondo estas pli antikva nobelo, ol la ĝardenistoj, fosistoj kaj tombistoj: ili daŭrigas la profesion de Adamo.</p>

 </div>

 <div class="repliko"> <div id="bx2056" class="parolanto"> <strong>Dua tombisto</strong>.</div>

 <p id="bx2057">Ĉu Adamo estis nobelo?</p>

 </div>

 <div class="repliko"> <div id="bx2058" class="parolanto"> <strong>Unua tombisto</strong>.</div>

 <p id="bx2059">Kompreneble! Ĉu vi estas idolano? Ĉu vi havas nenian ideon pri la Biblio? En la Biblio estas ja dirite: ĉiuj nobeloj devenis de Adamo. Kiel do li povis esti ne nobelo? Mi faros al vi alian demandon: se vi ĝin ne bone respondos al mi, tiam konfesu...</p>

 </div>

 <div class="repliko"> <div id="bx2060" class="parolanto"> <strong>Dua tombisto</strong>.</div>

 <p id="bx2061">Nu, demandu!</p>

 </div>

 <div class="repliko"> <div id="bx2062" class="parolanto"> <strong>Unua tombisto</strong>.</div>

 <p id="bx2063">Kiu konstruas pli fortike, ol la masonisto, ŝipofaristo aŭ ĉarpentisto?</p>

 </div>

 <div class="repliko"> <div id="bx2064" class="parolanto"> <strong>Dua tombisto</strong>.</div>

 <p id="bx2065">La faristo de pendingoj, ĉar lia konstruaĵo supervivas milojn da ĝiaj loĝantoj.</p>

 </div>

 <div class="repliko"> <div id="bx2066" class="parolanto"> <strong>Unua tombisto</strong>.</div>

 <p id="bx2067">Bona spritaĵo, je Dio, ĝi plaĉas al mi. La pendingo estas bona; sed kiel ĝi estas bona? Ĝi estas bona por tiuj, kiuj estas malbonaj. Sed nun vi estas malbona, se vi diras, ke la pendingo estas pli fortika, ol la preĝejo, sekve la pendingo estus bona por vi. Ankoraŭ unu fojon al la demando! Respondu!</p>

 </div>

 <div class="repliko"> <div id="bx2068" class="parolanto"> <strong>Dua tombisto</strong>.</div>

 <p id="bx2069">Kiu konstruas la plej fortike?</p>

 </div>

 <div class="repliko"> <div id="bx2070" class="parolanto"> <strong>Unua tombisto</strong>.</div>

 <p id="bx2071">Jes, diru ĝin al mi, kaj mi vin regalos.</p>

 </div>

 <div class="repliko"> <div id="bx2072" class="parolanto"> <strong>Dua tombisto</strong>.</div>

 <p id="bx2073">Ha, atendu, mi jam scias!</p>

 </div>

 <div class="repliko"> <div id="bx2074" class="parolanto"> <strong>Unua tombisto</strong>.</div>

 <p id="bx2075">Nu, diru!</p>

 </div>

 <div class="repliko"> <div id="bx2076" class="parolanto"> <strong>Dua tombisto</strong>.</div>

 <p id="bx2077">Al la diablo! Mi efektive ne scias.</p>

 </div>

 <p id="bx2078" class="sceninstrukcio">(Eniras <span class="nomo">Hamleto</span> kaj <span class="nomo">Horacio</span>.)</p>

 <div class="repliko"> <div id="bx2079" class="parolanto"> <strong>Unua tombisto</strong>.</div>

 <p id="bx2080">Ne rompu al vi vane la kapon, la azeno ja ne iros pli rapide, kiom ajn vi lin batos; kaj se iu vin poste demandos, kiu konstruas la plej fortike, tiam respondu: la tombisto. La domoj, kiujn li konstruas, restas al la posedantoj por eterne. Iru nun en la drinkejon kaj alportu al mi mezureton da brando. <span class="sceninstrukcio">(Dua tombisto foriras.)</span></p>

 </div>

 <div class="repliko"> <div id="bx2081" class="parolanto"><strong>Unua tombisto</strong></div>

 <p id="bx2082" class="sceninstrukcio">(fosas kaj kantas.).</p>

 <p id="bx2083">En la junaj miaj tagoj <br>Mi amadis kaj kantadis <br>Kaj en ĉiuj miaj agoj <br>Mi mezuron ne sciadis.</p>

 </div>

 <div class="repliko"> <div id="bx2084" class="parolanto"> <span class="nomo">Hamleto</span>.</div>

 <p id="bx2085">Ĉu tiu ĉi sentaŭgulo ne konscias, per kio li sin okupas! Li fosas tombon kaj kantas!</p>

 </div>

 <div class="repliko"> <div id="bx2086" class="parolanto"> <span class="nomo">Horacio</span>.</div>

 <p id="bx2087">La kutimo faris lin indiferenta por tio ĉi.</p>

 </div>

 <div class="repliko"> <div id="bx2088" class="parolanto"> <span class="nomo">Hamleto</span>.</div>

 <p id="bx2089">Tiel ĉiam estas: ju malpli ia mano laboras, des pli delikata estas ĝia sento.</p>

 </div>

 <div class="repliko"> <div id="bx2090" class="parolanto"><strong>Unua tombisto</strong></div>

 <p id="bx2091" class="sceninstrukcio">(kantas).</p>

 <p id="bx2092">Maljuneco-lamulino <br>Kaptis min per osta mano, <br>Kaj al ĉio venis fino, – <br>Restis ĝemoj kaj malsano. <span class="sceninstrukcio">(Li elĵetas kranion.)</span></p>

 </div>

 <div class="repliko"> <div id="bx2093" class="parolanto"> <span class="nomo">Hamleto</span>.</div>

 <p id="bx2094">Tiu ĉi kranio havis iam langon kaj ankaŭ povis kanti! Kiel la malnoblulo ĵetas ĝin sur la teron, kvazaŭ ĝi estus kranio de Kajeno, la unua mortiginto! Tio ĉi eble estis la kapo de ia politikulo, kaj nun tiu ĉi azeno lin superruzas; ĝi eble estis la kapo de tia homo, kiu volis esti pli granda ol Dio mem, – ne vere?</p>

 </div>

 <div class="repliko"> <div id="bx2095" class="parolanto"> <span class="nomo">Horacio</span>.</div>

 <p id="bx2096">Povas esti.</p>

 </div>

 <div class="repliko"> <div id="bx2097" class="parolanto"> <span class="nomo">Hamleto</span>.</div>

 <p id="bx2098">Aŭ de ia kortegano, kiu sciis diradi: “Bonan matenon, via princa moŝto! Kiel vi fartas, plej estiminda princo?” Aŭ eble ĝi estis eminenta sinjoro, kiu forte laŭdadis la ĉevalon de alia eminenta sinjoro, dezirante ricevi ĝin donace? Ne vere?</p>

 </div>

 <div class="repliko"> <div id="bx2099" class="parolanto"> <span class="nomo">Horacio</span>.</div>

 <p id="bx2100">Jes, princo.</p>

 </div>

 <div class="repliko"> <div id="bx2101" class="parolanto"> <span class="nomo">Hamleto</span>.</div>

 <p id="bx2102">Jes, jes, kaj nun li estas apartenaĵo de sinjoro vermo; sendenta kaj batata sur la vangojn per la fosilo de tombisto. Efektive glora ŝanĝiĝo; se ni nur povus ĝin vidi en plena tuteco. Ĉu tiuj ĉi ostoj meritis nenion alian, ol ke oni ludu per ili keglojn? Mia propra kranio min doloras, kiam mi pri tio ĉi pensas.</p>

 </div>

 <div class="repliko"> <div id="bx2103" class="parolanto"><strong>Unua tombisto</strong></div>

 <p id="bx2104" class="sceninstrukcio">(kantas).</p>

 <p id="bx2105">Pala korpo senkolora <br>Kaj ĉemizo sen ornamoj <br>Kaj foset’ malbonodora <br>Estas fin’ de ĉiuj amoj. <span class="sceninstrukcio">(Elĵetas ankoraŭ unu kranion.)</span></p>

 </div>

 <div class="repliko"> <div id="bx2106" class="parolanto"> <span class="nomo">Hamleto</span>.</div>

 <p id="bx2107">Jen denove unu kranio! Kial ĝi ne povus esti kranio de leĝoscienculo? Kie nun estas liaj leĝoj, liaj rimedoj, liaj artifikoj, liaj okazoj? Kial li nun permesas al tiu ĉi maldelikata sentaŭgulo bati lin per malpura fosilo sur la cerbujon kaj ne minacas meti plendon kontraŭ li pro ofendo per faroj? Hm! Tiu ĉi sinjoro eble estis siatempe granda aĉetisto de bienoj, kun ĉiaj hipotekoj, depagoj, aĉetaj dokumentoj kaj juĝaj posedigoj. Ĉu tio ĉi nun estas lia lasta aĉeto kaj la akira rezultato de ĉiuj liaj dokumentoj, ke oni nun lian riĉan kranion plenigas per bonspeca koto? Ĉu ĉiuj liaj administratoroj kaj farmantoj ne donas al li el ĉiuj liaj bienoj pli ol pecon da tero, havantan la longon kaj larĝon de paro da kontraktaj paperoj? Eĉ la dokumentoj de transdono de ĉiuj liaj bienoj apenaŭ povus ĉiuj trovi sufiĉe da loko en tiu ĉi kesto; kaj la posedanto mem ne ricevas por si pli da loko? Bele!</p>

 </div>

 <div class="repliko"> <div id="bx2108" class="parolanto"> <span class="nomo">Horacio</span>.</div>

 <p id="bx2109">Eĉ ne peceton pli, mia princo.</p>

 </div>

 <div class="repliko"> <div id="bx2110" class="parolanto"> <span class="nomo">Hamleto</span>.</div>

 <p id="bx2111">Ĉu pergameno ne estas farata el ŝafa felo?</p>

 </div>

 <div class="repliko"> <div id="bx2112" class="parolanto"> <span class="nomo">Horacio</span>.</div>

 <p id="bx2113">Jes, princo, kaj ankaŭ el felo de bovidoj.</p>

 </div>

 <div class="repliko"> <div id="bx2114" class="parolanto"> <span class="nomo">Hamleto</span>.</div>

 <p id="bx2115">Ŝafoj kaj bovidoj estas tiuj, kiuj en ĝi serĉas certecon. Mi iom parolos kun tiu ĉi tombisto. – He, homo! kies tombo tio ĉi estas?</p>

 </div>

 <div class="repliko"> <div id="bx2116" class="parolanto"> <strong>Unua tombisto</strong>.</div>

 <p id="bx2117">Mia, sinjoro,</p>

 <p id="bx2118"><span class="sceninstrukcio">(Kantas.)</span> Kaj foset’ malbonodora <br>Estas fin’ de ĉiuj amoj.</p>

 </div>

 <div class="repliko"> <div id="bx2119" class="parolanto"> <span class="nomo">Hamleto</span>.</div>

 <p id="bx2120">Certe ĝi estas via, ĉar vi vin trovas en ĝi. Sed kiu en ĝi kuŝos?</p>

 </div>

 <div class="repliko"> <div id="bx2121" class="parolanto"> <strong>Unua tombisto</strong>.</div>

 <p id="bx2122">Espereble ne vi kaj ankaŭ ne mi, kvankam mi min trovas en ĝi. Kaj tamen ĝi estas mia.</p>

 </div>

 <div class="repliko"> <div id="bx2123" class="parolanto"> <span class="nomo">Hamleto</span>.</div>

 <p id="bx2124">Ne ĵetu tro da malsaĝaĵoj el via tombo.</p>

 </div>

 <div class="repliko"> <div id="bx2125" class="parolanto"> <strong>Unua tombisto</strong>.</div>

 <p id="bx2126">Mi devas ja purigi la tombon de ĉio, kio enfalas en ĝin.</p>

 </div>

 <div class="repliko"> <div id="bx2127" class="parolanto"> <span class="nomo">Hamleto</span>.</div>

 <p id="bx2128">Por kia homo vi fosas la tombon?</p>

 </div>

 <div class="repliko"> <div id="bx2129" class="parolanto"> <strong>Unua tombisto</strong>.</div>

 <p id="bx2130">Ne por homo.</p>

 </div>

 <div class="repliko"> <div id="bx2131" class="parolanto"> <span class="nomo">Hamleto</span>.</div>

 <p id="bx2132">Nu, do, por kia homino?</p>

 </div>

 <div class="repliko"> <div id="bx2133" class="parolanto"> <strong>Unua tombisto</strong>.</div>

 <p id="bx2134">Ankaŭ ne por homino.</p>

 </div>

 <div class="repliko"> <div id="bx2135" class="parolanto"> <span class="nomo">Hamleto</span>.</div>

 <p id="bx2136">Kiun do oni tie ĉi enterigos?</p>

 </div>

 <div class="repliko"> <div id="bx2137" class="parolanto"> <strong>Unua tombisto</strong>.</div>

 <p id="bx2138">Iun, kiu estis virino, sed nun jam estas malviva viando.</p>

 </div>

 <div class="repliko"> <div id="bx2139" class="parolanto"> <span class="nomo">Hamleto</span>.</div>

 <p id="bx2140">Kiel plaĉas al vi la bravulo? Ni devas kontroli ĉiun vorton, ĉar alie li nin batos per silaboj. Efektive, <span class="nomo">Horacio</span>, mi en la lastaj jaroj rimarkis, la mondo fariĝis tiel sprita, ke la piedo de vilaĝano sentime premas la kalojn de kortegano. – Kiel longe vi estas jam tombisto?</p>

 </div>

 <div class="repliko"> <div id="bx2141" class="parolanto"> <strong>Unua tombisto</strong>.</div>

 <p id="bx2142">Ĝuste de tiu tago, en kiu nia estinta reĝo venkis <span class="nomo" lang="und" title="Ne-Esperanta nomo. Lingvo: nespecifita">Fortinbras</span>on.</p>

 </div>

 <div class="repliko"> <div id="bx2143" class="parolanto"> <span class="nomo">Hamleto</span>.</div>

 <p id="bx2144">Kiel longe estas jam de tio ĉi?</p>

 </div>

 <div class="repliko"> <div id="bx2145" class="parolanto"> <strong>Unua tombisto</strong>.</div>

 <p id="bx2146">Ĉu vi tion ĉi ne scias? Ĉiu malsaĝulo ja tion ĉi scias. Tio ĉi estis en tiu sama tago, en kiu naskiĝis la princo <span class="nomo">Hamleto</span>, tiu sama, kiu nun freneziĝis kaj estas sendita Anglujon.</p>

 </div>

 <div class="repliko"> <div id="bx2147" class="parolanto"> <span class="nomo">Hamleto</span>.</div>

 <p id="bx2148">Ha, tiel! Kial do oni sendis lin Anglujon?</p>

 </div>

 <div class="repliko"> <div id="bx2149" class="parolanto"> <strong>Unua tombisto</strong>.</div>

 <p id="bx2150">Nu, tial, ĉar li estas freneza. Oni volas, ke li tie denove saĝiĝu; kaj se li ne resaĝiĝos, tiam ankaŭ ne estos granda malfeliĉo.</p>

 </div>

 <div class="repliko"> <div id="bx2151" class="parolanto"> <span class="nomo">Hamleto</span>.</div>

 <p id="bx2152">Kial?</p>

 </div>

 <div class="repliko"> <div id="bx2153" class="parolanto"> <strong>Unua tombisto</strong>.</div>

 <p id="bx2154">Tie tio ĉi estos ne rimarkebla, ĉar tie ĉiuj estas frenezaj.</p>

 </div>

 <div class="repliko"> <div id="bx2155" class="parolanto"> <span class="nomo">Hamleto</span>.</div>

 <p id="bx2156">Kiel li freneziĝis?</p>

 </div>

 <div class="repliko"> <div id="bx2157" class="parolanto"> <strong>Unua tombisto</strong>.</div>

 <p id="bx2158">Tre strange, oni diras.</p>

 </div>

 <div class="repliko"> <div id="bx2159" class="parolanto"> <span class="nomo">Hamleto</span>.</div>

 <p id="bx2160">En kio do konsistis la strangeco?</p>

 </div>

 <div class="repliko"> <div id="bx2161" class="parolanto"> <strong>Unua tombisto</strong>.</div>

 <p id="bx2162">En tio, ke li perdis la saĝon.</p>

 </div>

 <div class="repliko"> <div id="bx2163" class="parolanto"> <span class="nomo">Hamleto</span>.</div>

 <p id="bx2164">Sur kia punkto li freneziĝis?</p>

 </div>

 <div class="repliko"> <div id="bx2165" class="parolanto"> <strong>Unua tombisto</strong>.</div>

 <p id="bx2166">Certe sur ia punkto de la tero de Danujo, en kiu mi jam tridek jarojn estas tombisto.</p>

 </div>

 <div class="repliko"> <div id="bx2167" class="parolanto"> <span class="nomo">Hamleto</span>.</div>

 <p id="bx2168">Kiel longe homo kuŝas en la tero, antaŭ ol li tute forputriĝas?</p>

 </div>

 <div class="repliko"> <div id="bx2169" class="parolanto"> <strong>Unua tombisto</strong>.</div>

 <p id="bx2170">Se li ne forputriĝis antaŭ la morto – ni ja en la nuna tempo ofte vidas tiajn korpojn, kiuj apenaŭ eltenas ĝis la enmeto – li povas kuŝi ok ĝis naŭ jarojn; ledisto certe kuŝos naŭ jarojn.</p>

 </div>

 <div class="repliko"> <div id="bx2171" class="parolanto"> <span class="nomo">Hamleto</span>.</div>

 <p id="bx2172">Kial li pli longe, ol aliaj?</p>

 </div>

 <div class="repliko"> <div id="bx2173" class="parolanto"> <strong>Unua tombisto</strong>.</div>

 <p id="bx2174">He, sinjoro, lia profesio tiel tanas al li la felon, ke ĝi longan tempon kontraŭstaras al akvo, kaj la akvo la plej rapide detruas la korpojn de sinjoroj la mortintoj. Jen estas kranio, kiu kuŝis en la tero dudek tri jarojn.</p>

 </div>

 <div class="repliko"> <div id="bx2175" class="parolanto"> <span class="nomo">Hamleto</span>.</div>

 <p id="bx2176">Al kiu ĝi apartenis?</p>

 </div>

 <div class="repliko"> <div id="bx2177" class="parolanto"> <strong>Unua tombisto</strong>.</div>

 <p id="bx2178">Al unu malsaĝa spritulo. Kiel vi pensas, al kiu ĝi apartenis?</p>

 </div>

 <div class="repliko"> <div id="bx2179" class="parolanto"> <span class="nomo">Hamleto</span>.</div>

 <p id="bx2180">Nu, mi ne scias.</p>

 </div>

 <div class="repliko"> <div id="bx2181" class="parolanto"> <strong>Unua tombisto</strong>.</div>

 <p id="bx2182">La diablo lin prenu, la sentaŭgulon! Li unu fojon verŝis al mi botelon da vino sur la kapon. Tio ĉi estis la kranio de Jorik, la amuzisto de la reĝo.</p>

 </div>

 <div class="repliko"> <div id="bx2183" class="parolanto"> <span class="nomo">Hamleto</span>.</div>

 <p id="bx2184">Tiu ĉi kranio?</p>

 </div>

 <div class="repliko"> <div id="bx2185" class="parolanto"> <strong>Unua tombisto</strong>.</div>

 <p id="bx2186">Jes, ĝuste tiu ĉi.</p>

 </div>

 <div class="repliko"> <div id="bx2187" class="parolanto"><span class="nomo">Hamleto</span></div>

 <p id="bx2188" class="sceninstrukcio">(prenas la kranion).</p>

 <p id="bx2189">Lasu nin vidi ĝin! Ha, malfeliĉa Jorik! Mi konis lin, <span class="nomo">Horacio</span>: persono de senfine gaja humoro, plena de plej belaj spritaĵoj. Mil fojojn li portadis min sur la dorso, kaj nun kia terura vido! La koro al mi premiĝas. Tie ĉi pendis la lipoj, kiujn mi kisadis tiom ofte. Kie nun estas viaj spritaĵoj, viaj artifikoj, viaj kantoj, viaj fulmoj de gajeco, ĉe kiuj la tuta tablo eksplodadis per rido? Ĉu restis neniu el ili, por nun ŝerci pri via propra malsaĝa vido? Ĉio forputris? Nun iru en la ĉambron de eminenta sinjorino kaj diru al ŝi, ke kiom ajn ŝi sin ŝmiros, ŝi tamen en la fino ricevos tian vizaĝon; ridigu ŝin per tio ĉi! – Estu tiel bona, <span class="nomo">Horacio</span>, diru al mi jenon...</p>

 </div>

 <div class="repliko"> <div id="bx2190" class="parolanto"> <span class="nomo">Horacio</span>.</div>

 <p id="bx2191">Kion, mia princo?</p>

 </div>

 <div class="repliko"> <div id="bx2192" class="parolanto"> <span class="nomo">Hamleto</span>.</div>

 <p id="bx2193">Ĉu vi pensas, ke ankaŭ Aleksandro la Macedona havis tian elrigardon en la tero?</p>

 </div>

 <div class="repliko"> <div id="bx2194" class="parolanto"> <span class="nomo">Horacio</span>.</div>

 <p id="bx2195">Ĝuste tian saman.</p>

 </div>

 <div class="repliko"> <div id="bx2196" class="parolanto"> <span class="nomo">Hamleto</span>.</div>

 <p id="bx2197">Kaj tian odoron? Fi! <span class="sceninstrukcio">(Forĵetas la kranion.)</span></p>

 </div>

 <div class="repliko"> <div id="bx2198" class="parolanto"> <span class="nomo">Horacio</span>.</div>

 <p id="bx2199">Ĝuste tian, mia princo.</p>

 </div>

 <div class="repliko"> <div id="bx2200" class="parolanto"> <span class="nomo">Hamleto</span>.</div>

 <p id="bx2201">Al kia abomeninda difino ni venas, <span class="nomo">Horacio</span>! Kial la imago ne povas sekvi la noblan polvon de Aleksandro ĝis la momento, kiam ĝi ŝtopas truon en ia mizera dometo?</p>

 </div>

 <div class="repliko"> <div id="bx2202" class="parolanto"> <span class="nomo">Horacio</span>.</div>

 <p id="bx2203">Tio ĉi estus tro fantazia.</p>

 </div>

 <div class="repliko"> <div id="bx2204" class="parolanto"> <span class="nomo">Hamleto</span>.</div>

 <p id="bx2205">Ne, certe, tute ne. Oni povus modeste sekvi lin ĝis tiu loko kaj ĉiam gvidi sin per la estebleco. Ekzemple tiel: Aleksandro mortis, Aleksandro estis enterigita, Aleksandro turniĝis en polvon; la polvo estas tero; el tero ni faras argilon: kial do per la argilo, en kiun li turniĝis, oni ne povus ŝtopi barelon?</p>

 <p id="bx2206">La granda Cezaro, mortinte, nun estas argilo, <br>Por truo de muro li servas nun kiel ŝtopilo. <br>La peco da ŝtof’, antaŭ kiu tremadis la tero, <br>Mizeran dometon nun gardas de pluva aero. <br>Tamen silentu! silentu! Flanken! Jen venas la reĝo!</p>

 </div>

 <p id="bx2207" class="sceninstrukcio">(Venas en procesio pastroj k. t. p. Oni portas la korpon de <span class="nomo">Ofelio</span>.)</p>

 <p id="bx2208" class="sceninstrukcio">(Laerto, la reĝo, la reĝino, korteganoj.)</p>

 <div class="repliko"> <div id="bx2209" class="parolanto"> <span class="nomo">Hamleto</span>.</div>

 <p id="bx2210">Jen la reĝino, la kortego! Kiun <br>Funebre ili akompanas? Tamen <br>Sen ordinaraj la funebraj moroj? <br>Ĝi montras, ke mortinto la portata <br>Per propra mano sian vivon finis. <br>De alta tamen rango! Ni atendu <br>Kaj ni rigardu! (Iras kun <span class="nomo">Horacio</span> flanken).</p>

 </div>

 <div class="repliko"> <div id="bx2211" class="parolanto"> <span class="nomo">Laerto</span>.</div>

 <p id="bx2212">Kiaj nun ankoraŭ <br>Ceremonioj?</p>

 </div>

 <div class="repliko"> <div id="bx2213" class="parolanto"> <span class="nomo">Hamleto</span>.</div>

 <p id="bx2214">Jen estas <span class="nomo">Laerto</span>, <br>Tre nobla juna homo. Vidu!</p>

 </div>

 <div class="repliko"> <div id="bx2215" class="parolanto"> <span class="nomo">Laerto</span>.</div>

 <p id="bx2216">Kiaj <br>Ceremonioj decas nun ankoraŭ?</p>

 </div>

 <div class="repliko"> <div id="bx2217" class="parolanto"> <strong>Unua pastro</strong>.</div>

 <p id="bx2218">Ni el funebraj la ceremonioj <br>Plenumis ĉion, kio al ni estas <br>Nur permesita: ŝia morto estis <br>De karaktero duba; se ne ŝanĝus <br>Ordono alta la kutiman ordon, <br>Ŝi devus kuŝi ĝis la lasta juĝo <br>En ter’ ne sanktigita, kaj nur ŝtonojn <br>Sur ŝian tombon oni devus ĵeti <br>Anstataŭ sanktaj preĝoj de kristanoj; <br>Al ŝi do oni donis pli, ol dece; <br>Knabinan ŝian kronon, kaj la tombon <br>Per ĉastaj floroj oni nun ornamis, <br>En sanktan teron oni ŝin enmetis <br>Ĉe sonorado religia.</p>

 </div>

 <div class="repliko"> <div id="bx2219" class="parolanto"> <span class="nomo">Laerto</span>.</div>

 <p id="bx2220">Sekve <br>Nenio pli jam estas permesita?</p>

 </div>

 <div class="repliko"> <div id="bx2221" class="parolanto"> <strong>Pastro</strong>.</div>

 <p id="bx2222">Nenio pli. Ĉar ni ja malsanktigus <br>Per tio la servadon de mortintoj, <br>Se ni al ŝi ekkantus rekviemon <br>Simile al mortintaj en pieco.</p>

 </div>

 <div class="repliko"> <div id="bx2223" class="parolanto"> <span class="nomo">Laerto</span>.</div>

 <p id="bx2224">Vi metu ŝin en teron, kaj violoj <br>Elkreskos el plej ĉasta ŝia cindro! <br>Mi al vi diras, ho, senkora pastro, <br>Anĝelo ŝi, fratino mia, estos, <br>Dum vi en la infero brulos.</p>

 </div>

 <div class="repliko"> <div id="bx2225" class="parolanto"> <span class="nomo">Hamleto</span>.</div>

 <p id="bx2226">Kio? <br>La bela <span class="nomo">Ofelio</span>?</p>

 </div>

 <div class="repliko"> <div id="bx2227" class="parolanto"><strong>Reĝino</strong></div>

 <p id="bx2228" class="sceninstrukcio">(ĵetante florojn).</p>

 <p id="bx2229">Ho, plej dolĉa, <br>Adiaŭ! Mi esperis, ke vi estos <br>Edzino kara de <span class="nomo">Hamleto</span> mia; <br>Esperis mi ornami vian kronon <br>De fianĉino, dum, ho ve, mi nun <br>Ornamas vian tombon!</p>

 </div>

 <div class="repliko"> <div id="bx2230" class="parolanto"> <span class="nomo">Laerto</span>.</div>

 <p id="bx2231">Ho, centoble <br>Malben’ centobla falu sur la kapon <br>De tiu, kiu per la krim’ terura <br>De vi la saĝon rabis! For la teron! <br>Ne ŝutu, – mi ankoraŭ unu fojon <br>Al mia koro volas ŝin alpremi. (Ensaltas en la tombon.) <br>Nun ŝutu teron, kiom ajn vi volas, <br>Sur ŝin kaj min, ĝis el la ebenaĵo <br>Vi faros monton ĝis la alta pinto <br>De la Olimpo.</p>

 </div>

 <div class="repliko"> <div id="bx2232" class="parolanto"> <span class="nomo">Hamleto</span>.</div>

 <p id="bx2233">Kiu estas tiu, <br>Kies doloro tiel laŭte sonas <br>Kaj kies krio flugas ĝis la steloj <br>Kaj volas en terur’ ilin haltigi? <br>Jen estas mi, <span class="nomo">Hamleto</span>. <span class="sceninstrukcio">(Ensaltas en la tombon.)</span></p>

 </div>

 <div class="repliko"> <div id="bx2234" class="parolanto"> <span class="nomo">Laerto</span>.</div>

 <p id="bx2235">Ha, tre bone! <br>Pereu, malbenita! <span class="sceninstrukcio">(Ĵetas sin sur <span class="nomo">Hamleton</span>.)</span></p>

 </div>

 <div class="repliko"> <div id="bx2236" class="parolanto"> <span class="nomo">Hamleto</span>.</div>

 <p id="bx2237">Tia preĝo <br>Ne estas ĝusta. Mi vin petas, prenu <br>La manon vian for de mia kolo, <br>Ĉar kvankam mi ne estas flamiĝema, <br>Danĝere tamen estas min ataki, <br>Kaj mi al vi konsilas: for la manon!</p>

 </div>

 <div class="repliko"> <div id="bx2238" class="parolanto"> <strong>Reĝo</strong>.</div>

 <p id="bx2239">Disigu ilin!</p>

 </div>

 <div class="repliko"> <div id="bx2240" class="parolanto"> <strong>Reĝino</strong>.</div>

 <p id="bx2241">Ho, Hamlet’, <span class="nomo">Hamleto</span>!</p>

 </div>

 <div class="repliko"> <div id="bx2242" class="parolanto"> <strong>Ĉiuj</strong>.</div>

 <p id="bx2243">Sinjoroj...</p>

 </div>

 <div class="repliko"> <div id="bx2244" class="parolanto"> <span class="nomo">Horacio</span>.</div>

 <p id="bx2245">Kara princo, trankviliĝu!</p>

 </div>

 <p id="bx2246" class="sceninstrukcio">(Kelkaj korteganoj disigas la batalantojn, kaj ili eliras el la tombo.)</p>

 <div class="repliko"> <div id="bx2247" class="parolanto"> <span class="nomo">Hamleto</span>.</div>

 <p id="bx2248">Ne, mi pro tio ĉi kun li batalos, <br>Ĝis la minuto lasta de la vivo!</p>

 </div>

 <div class="repliko"> <div id="bx2249" class="parolanto"> <strong>Reĝino</strong>.</div>

 <p id="bx2250">Pro kio do, ho mia kara filo?</p>

 </div>

 <div class="repliko"> <div id="bx2251" class="parolanto"> <span class="nomo">Hamleto</span>.</div>

 <p id="bx2252">Mi amis <span class="nomo">Ofelion</span>; kvardek miloj <br>Da fratoj kun ilia tuta amo <br>La amon mian kune ne atingus.</p>

 <p id="bx2253" class="sceninstrukcio">(Al <span class="nomo">Laerto</span>.)</p>

 <p id="bx2254">Vi kion volas?</p>

 </div>

 <div class="repliko"> <div id="bx2255" class="parolanto"> <strong>Reĝo</strong>.</div>

 <p id="bx2256">Ha, li freneziĝis!</p>

 </div>

 <div class="repliko"> <div id="bx2257" class="parolanto"> <strong>Reĝino</strong>.</div>

 <p id="bx2258">Ho, lasu lin, mi petas vin, <span class="nomo">Laerto</span>!</p>

 </div>

 <div class="repliko"> <div id="bx2259" class="parolanto"><span class="nomo">Hamleto</span></div>

 <p id="bx2260" class="sceninstrukcio">(al <span class="nomo">Laerto</span>.).</p>

 <p id="bx2261">Ĉe la diabloj ĉiuj! Diru, kion <br>Vi volas fari? Plori? aŭ batali? <br>Aŭ fasti? aŭ disŝiri sin? Eltrinki <br>La tutan Nilon? Manĝi krokodilojn? <br>Mi tion ankaŭ faros. Ĉu vi venis, <br>Por verŝi larmojn? Saltas en la tombon, <br>Por min inciti? Lasu vin enfosi <br>En ŝian tombon, – mi ĝin ankaŭ faros; <br>Se vi pri montoj babiladas, lasu <br>Nin superŝuti per tiom da tero, <br>Ke sin la loko levu ĝis la suno <br>Kaj la plej altaj montoj en komparo <br>Kun ĝi aperu kiel veruketoj. <br>Vi fanfaronas, – mi ĝin ankaŭ povas.</p>

 </div>

 <div class="repliko"> <div id="bx2262" class="parolanto"> <strong>Reĝo</strong>.</div>

 <p id="bx2263">Ĝi estas nur frenezo.</p>

 </div>

 <div class="repliko"> <div id="bx2264" class="parolanto"> <strong>Reĝino</strong>.</div>

 <p id="bx2265">La atako <br>En li momenton tiel furiozas, <br>Sed baldaŭ li denove trankviliĝas, <br>Simile al kvieta kolombino <br>Post la elkovo de la kolombidoj.</p>

 </div>

 <div class="repliko"> <div id="bx2266" class="parolanto"><span class="nomo">Hamleto</span></div>

 <p id="bx2267" class="sceninstrukcio">(al <span class="nomo">Laerto</span>).</p>

 <p id="bx2268">Aŭskultu do, sinjoro! Kia estas <br>La kaŭzo, ke vi tiel min renkontas? <br>Mi ĉiam amis vin, – sed ni ĝin lasu. <br>Se Herkuleso mem kontraŭbatalus, <br>La kat’ miaŭas, hundo devas boji. <span class="sceninstrukcio">(Foriras.)</span></p>

 </div>

 <div class="repliko"> <div id="bx2269" class="parolanto"> <strong>Reĝo</strong>.</div>

 <p id="bx2270">Mi petas vin, lin sekvu, <span class="nomo">Horacio</span>! (Horacio foriras.) <br>Laert’, nia parolo de hieraŭ <br>Fortigi devas vian paciencon; <br>Ni agos nun rapide. – Vi, <span class="nomo">Gertrudo</span>, <br>Vi metu gardon ĉirkaŭ via filo.</p>

 <p id="bx2271" class="sceninstrukcio">(Al <span class="nomo">Laerto</span>.)</p>

 <p id="bx2272">La tombo havos vivan monumenton. <br>La horo de trankvilo baldaŭ venos; <br>Ĝis tiam ni bezonas paciencon. <span class="sceninstrukcio">(Ĉiuj foriras.)</span></p>

 </div>

 </div>

 <div class="sceno"> <h5 id="bx2273">Sceno 2.</h5> <p id="bx2274" class="scenajho">Ĉambro en la palaco. <span class="nomo">Hamleto</span> kaj <span class="nomo">Horacio</span>.</p>

 <div class="repliko"> <div id="bx2275" class="parolanto"> <span class="nomo">Hamleto</span>.</div>

 <p id="bx2276">Sufiĉe nun pri tio. Ni transiru <br>Nun al la pluaj faktoj. Vi memoras, <br>Pri kio mi rakontis?</p>

 </div>

 <div class="repliko"> <div id="bx2277" class="parolanto"> <span class="nomo">Horacio</span>.</div>

 <p id="bx2278">Mi memoras.</p>

 </div>

 <div class="repliko"> <div id="bx2279" class="parolanto"> <span class="nomo">Hamleto</span>.</div>

 <p id="bx2280">En mia brusto estis ia speco <br>De batalado. Mi ne povis dormi; <br>Kaj al mi ĉiam ŝajnis, ke mi kuŝas <br>En stato pli malbona, ol krimuloj <br>En la katenoj. Tiam en la kapon <br>Kuraĝa pens’ al mi subite venis... <br>Kaj dank’ al la kuraĝa mia penso: <br>Ĝi savis min! Jes, penso malprudenta <br>Al ni tiele servas iafoje, <br>Kiam profundaj planoj detruiĝas; <br>Kaj ni el tio vidas, ke Diaĵo <br>Direktas nian sorton, se ni mem <br>Eĉ de la celo nin malproksimigas.</p>

 </div>

 <div class="repliko"> <div id="bx2281" class="parolanto"> <span class="nomo">Horacio</span>.</div>

 <p id="bx2282">Tre ĝuste.</p>

 </div>

 <div class="repliko"> <div id="bx2283" class="parolanto"> <span class="nomo">Hamleto</span>.</div>

 <p id="bx2284">La mantelon de ŝipano <br>Sur min ĵetinte, el kajuto mia <br>Palpante mi elrampis, trovis ilin, <br>Forkaptis la paketon, kiun ili <br>Kun si tre garde portis, kaj returne <br>En ĉambron mian iris. Mia timo <br>Forgesis ĝentilecon, kaj kuraĝe <br>Mi dissigelis la paketon. Tie <br>Mi trovis, ho, amiko mia kara, <br>Brilantan, grandan reĝan malnoblaĵon! <br>Ĝi estis... jes... ordono plej severa, <br>Per multo da motivoj ornamita <br>Pri la feliĉo de la Dana regno <br>Kaj de Anglujo ankaŭ, kaj cetera <br>Kaj tiel plu... nu jes, – per unu vorto: <br>Ke oni tuj, sen perdo de la tempo, <br>Eĉ ne lasante al l’ ekzekutisto <br>Minuton, por akrigi la hakilon, <br>Tuj post eliro mia sur la bordon, <br>Dehaku tuj al mi la kapon.</p>

 </div>

 <div class="repliko"> <div id="bx2285" class="parolanto"> <span class="nomo">Horacio</span>.</div>

 <p id="bx2286">Dio! <br>Ĉu povas esti?</p>

 </div>

 <div class="repliko"> <div id="bx2287" class="parolanto"> <span class="nomo">Hamleto</span>.</div>

 <p id="bx2288">Jen, rigardu mem, <br>Jen estas la papero, legu poste. <br>Vi volas scii, kion mi nun faris?</p>

 </div>

 <div class="repliko"> <div id="bx2289" class="parolanto"> <span class="nomo">Horacio</span>.</div>

 <p id="bx2290">Jes, mi vin petas.</p>

 </div>

 <div class="repliko"> <div id="bx2291" class="parolanto"> <span class="nomo">Hamleto</span>.</div>

 <p id="bx2292">Kiam mi min vidis <br>Subite en kaptilo, mia kapo <br>Komencis vive ludi sen prologo <br>Kaj trovis baldaŭ ĝustan la rimedon. <br>Mi min sidigis kaj elpensis baldaŭ <br>Alian tekston por letero tiu <br>Kaj skribis ĝin tre bele kaj tre pene, <br>Kiel skribisto profesia. Iam <br>Mi pensis, kiel niaj grandsinjoroj, <br>Ke bele skribi estas ne konvena <br>Por eminentaj homoj; tamen nun <br>La belskribado multe al mi servis. <br>Vi volas certe scii la enhavon <br>De la letero mia?</p>

 </div>

 <div class="repliko"> <div id="bx2293" class="parolanto"> <span class="nomo">Horacio</span>.</div>

 <p id="bx2294">Certe, princo.</p>

 </div>

 <div class="repliko"> <div id="bx2295" class="parolanto"> <span class="nomo">Hamleto</span>.</div>

 <p id="bx2296">Plej prema peto al la angla reĝo, <br>Ke, se Anglujo volas plue resti <br>Fidela tributulo de Danujo, <br>Se inter la Anglujo kaj Danujo <br>La amikeco floru kiel palmo, <br>Se paco ĉiam ambaŭ la popolojn <br>Per bela krono ligu plej trankvile, <br>Kaj kun aliaj multaj tiaj “se”, – <br>Li devas tuj post lego de la skribo, <br>Ne pripensante kaj ne prokrastante, <br>La alportintojn de l’ dirita skribo <br>Mortigi plej rapide, ne donante <br>Al ili eĉ minuton, por plenumi <br>Konfeson antaŭmortan.</p>

 </div>

 <div class="repliko"> <div id="bx2297" class="parolanto"> <span class="nomo">Horacio</span>.</div>

 <p id="bx2298">Tamen kiel <br>Sigelis vi la skribon?</p>

 </div>

 <div class="repliko"> <div id="bx2299" class="parolanto"> <span class="nomo">Hamleto</span>.</div>

 <p id="bx2300">La ĉielo <br>En tio ankaŭ jam antaŭe zorgis: <br>En mia sako trovis sin okaze <br>Malnova sigelil’ de mia patro <br>Kun la insigno de la danaj reĝoj. <br>Mi faldis la leteron ĝuste tute <br>Simile al antaŭa la letero, <br>Subskribis ĝin simile kaj sigelis <br>Kaj metis sur la lokon de antaŭe. <br>Kaj la subĵeton oni ne rimarkis. <br>En la sekvanta tago havis lokon <br>Batalo nia mara kun korsaroj, – <br>Kaj kio estis plu – vi ĝin jam scias.</p>

 </div>

 <div class="repliko"> <div id="bx2301" class="parolanto"> <span class="nomo">Horacio</span>.</div>

 <p id="bx2302">Kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span> kaj <span class="nomo" lang="und" title="Ne-Esperanta nomo. Lingvo: nespecifita">Rosenkranz</span> pereis?</p>

 </div>

 <div class="repliko"> <div id="bx2303" class="parolanto"> <span class="nomo">Hamleto</span>.</div>

 <p id="bx2304">Amiko mia, ili mem sin tiris <br>Al tiu ĉi afero, tial min <br>La konscienco mia ne riproĉas: <br>Ilia morto estis ja kaŭzita <br>De propra tro fervora enmiksiĝo. <br>Por sklavemuloj estas tre danĝere <br>Sin meti inter la flamantaj pintoj <br>De glavoj de potencaj kontraŭuloj.</p>

 </div>

 <div class="repliko"> <div id="bx2305" class="parolanto"> <span class="nomo">Horacio</span>.</div>

 <p id="bx2306">Kiela reĝo!</p>

 </div>

 <div class="repliko"> <div id="bx2307" class="parolanto"> <span class="nomo">Hamleto</span>.</div>

 <p id="bx2308">Nun la reĝo mem <br>Alproksimigis min al mia celo. <br>Se li mortigis krime mian patron, <br>Se li patrinon mian malĉastigis, <br>Sin metis malhelpante inter miaj <br>Esperoj kaj elekto de l’ popolo <br>Se li kun ruz’ al mia propra vivo <br>Tiel perfide volis fari finon: <br>Ĉu mi ne havas rajton al li doni <br>Per mia mano merititan pagon? <br>Kaj ĉu ne estos peko, se ni lasos <br>Al tiu kankro mordi plu ankoraŭ <br>Viandon nian?</p>

 </div>

 <div class="repliko"> <div id="bx2309" class="parolanto"> <span class="nomo">Horacio</span>.</div>

 <p id="bx2310">Baldaŭ li ricevos <br>Raporton pri la manier’, en kiu <br>Ordono lia estis plenumita.</p>

 </div>

 <div class="repliko"> <div id="bx2311" class="parolanto"> <span class="nomo">Hamleto</span>.</div>

 <p id="bx2312">Jes, baldaŭ; sed la intertempo tamen <br>Al mi ja apartenas. Homa vivo <br>Ne estas ja fortika; vi kalkulu <br>Nur unu – jam la vivo ne ekzistas. <br>Nur unu cirkonstanco min doloras, <br>Ke mi ofendon faris al <span class="nomo">Laerto</span>! <br>En lia malfeliĉo mi ja vidas <br>La preskaŭ spegulitan historion <br>De tio, kion mem mi devis sperti. <br>Mi lin estimas; sed la nekonvena <br>Fanfaronado lia kun doloro <br>Min indignigis ĝis sinforgesado.</p>

 </div>

 <div class="repliko"> <div id="bx2313" class="parolanto"> <span class="nomo">Horacio</span>.</div>

 <p id="bx2314">Ha, iu venas! Haltu, princo!</p>

 </div>

 <p id="bx2315" class="sceninstrukcio">(Eniras <span class="nomo">Osrik</span>.)</p>

 <div class="repliko"> <div id="bx2316" class="parolanto"> <span class="nomo">Osrik</span>.</div>

 <p id="bx2317">Mi gratulas vian princan moŝton je la reveno Danujon.</p>

 </div>

 <div class="repliko"> <div id="bx2318" class="parolanto"> <span class="nomo">Hamleto</span>.</div>

 <p id="bx2319">Mi dankas vin profunde, sinjoro. <span class="sceninstrukcio">(Al <span class="nomo">Horacio</span>.)</span> Ĉu vi konas tiun ĉi kulon?</p>

 </div>

 <div class="repliko"> <div id="bx2320" class="parolanto"> <span class="nomo">Horacio</span>.</div>

 <p id="bx2321">Ne, princo.</p>

 </div>

 <div class="repliko"> <div id="bx2322" class="parolanto"> <span class="nomo">Hamleto</span>.</div>

 <p id="bx2323">Tiom pli bone por vi, ĉar estas malvirto koni lin. Li posedas multe da tero kaj tre fruktoporta: se besto estas reĝo de bestoj, ĝia manĝujo staros apud la manĝilaro de la reĝo. Li estas pigo, sed, kiel mi diras al vi, benita per vastaj posedaĵoj de koto.</p>

 </div>

 <div class="repliko"> <div id="bx2324" class="parolanto"> <span class="nomo">Osrik</span>.</div>

 <p id="bx2325">Plej amata princo! Se via princa moŝto havus liberan tempon, mi dezirus komuniki al vi ion de lia reĝa moŝto.</p>

 </div>

 <div class="repliko"> <div id="bx2326" class="parolanto"> <span class="nomo">Hamleto</span>.</div>

 <p id="bx2327">Mi akceptos ĝin kun plena atento, sinjoro. Metu vian ĉapelon sur ĝian lokon: ĝi estas difinita por la kapo.</p>

 </div>

 <div class="repliko"> <div id="bx2328" class="parolanto"> <span class="nomo">Osrik</span>.</div>

 <p id="bx2329">Mi dankas al via princa moŝto, – estas tre varme.</p>

 </div>

 <div class="repliko"> <div id="bx2330" class="parolanto"> <span class="nomo">Hamleto</span>.</div>

 <p id="bx2331">Ne, mi certigas vin, ke estas tre malvarme; la vento estas norda.</p>

 </div>

 <div class="repliko"> <div id="bx2332" class="parolanto"> <span class="nomo">Osrik</span>.</div>

 <p id="bx2333">Estas efektive sufiĉe malvarme, mia princo.</p>

 </div>

 <div class="repliko"> <div id="bx2334" class="parolanto"> <span class="nomo">Hamleto</span>.</div>

 <p id="bx2335">Kaj tamen ŝajnas al mi, ke estas tre sufoke kaj varmege, aŭ mia temperamento....</p>

 </div>

 <div class="repliko"> <div id="bx2336" class="parolanto"> <span class="nomo">Osrik</span>.</div>

 <p id="bx2337">Eksterordinare, via princa moŝto, estas tre varmege – en certa maniero – mi ne povas diri kiel. Kara princo, lia reĝa moŝto ordonis al mi sciigi vin, ke li faris grandan veton pro via kapo. La afero estas sekvanta...</p>

 </div>

 <div class="repliko"> <div id="bx2338" class="parolanto"> <span class="nomo">Hamleto</span>.</div>

 <p id="bx2339">Mi petas vin, ne forgesu! <span class="sceninstrukcio">(Devigas lin meti la ĉapelon sur la kapon.)</span></p>

 </div>

 <div class="repliko"> <div id="bx2340" class="parolanto"> <span class="nomo">Osrik</span>.</div>

 <p id="bx2341">Permesu al mi, via princa moŝto, mi certigas vin, ke tiel estas por mi pli oportune. Antaŭ mallonga tempo en la kortegon alvenis <span class="nomo">Laerto</span>: mi ĵuras, perfekta kavaliro, kun la plej bonegaj distingiĝoj, kun brilanta teniĝo kaj eksteraĵo. En efektivo, por esprimi sin inteligente, li estas la modelo de boneduka maniero de vivado, ĉar vi trovos en li la kuniĝon de ĉiuj talentoj, kiujn juna kavaliro nur povas deziri posedi.</p>

 </div>

 <div class="repliko"> <div id="bx2342" class="parolanto"> <span class="nomo">Hamleto</span>.</div>

 <p id="bx2343">Li nenion perdas per via buŝo, sinjoro, kvankam mi scias, ke ĝi estas tro granda kalkula problemo, se oni volus kunmeti plenan registron de liaj bonaj ecoj. Kaj ankaŭ tiam la rakonto ne prezentus ankoraŭ la plenan grandecon de lia efektiva indo. Parolante en la plena seriozeco de laŭdado, mi vidas en li spiriton tre grandan, kaj liaj internaj talentoj estas laŭ mia opinio tiel grandaprezaj kaj maloftaj, ke, por esprimi sin pri li vere, nur lia spegulo prezentas ion similan al li, ĉio alia prezentus nur ombron de li.</p>

 </div>

 <div class="repliko"> <div id="bx2344" class="parolanto"> <span class="nomo">Osrik</span>.</div>

 <p id="bx2345">Via princa moŝto parolas pri li la puran veron.</p>

 </div>

 <div class="repliko"> <div id="bx2346" class="parolanto"> <span class="nomo">Hamleto</span>.</div>

 <p id="bx2347">Kaj la celo, sinjoro? Kial ni nun superĵetas tiun ĉi kavaliron per la kruda spirado de nia parolo?</p>

 </div>

 <div class="repliko"> <div id="bx2348" class="parolanto"> <span class="nomo">Osrik</span>.</div>

 <p id="bx2349">Kion vi pensas?</p>

 </div>

 <div class="repliko"> <div id="bx2350" class="parolanto"> <span class="nomo">Horacio</span>.</div>

 <p id="bx2351">Ĉu ne estas eble, ke ni kompreniĝadu per ia alia lingvo? Vi certe tion ĉi povos, sinjoro.</p>

 </div>

 <div class="repliko"> <div id="bx2352" class="parolanto"> <span class="nomo">Hamleto</span>.</div>

 <p id="bx2353">Por kia celo vi nomis tiun ĉi kavaliron?</p>

 </div>

 <div class="repliko"> <div id="bx2354" class="parolanto"> <span class="nomo">Osrik</span>.</div>

 <p id="bx2355">Laerton?</p>

 </div>

 <div class="repliko"> <div id="bx2356" class="parolanto"> <span class="nomo">Horacio</span>.</div>

 <p id="bx2357">Lia monujo estas jam malplena: ĉiuj liaj oraj vortoj estas jam elspezitaj.</p>

 </div>

 <div class="repliko"> <div id="bx2358" class="parolanto"> <span class="nomo">Hamleto</span>.</div>

 <p id="bx2359">Jes, tiun ĉi saman.</p>

 </div>

 <div class="repliko"> <div id="bx2360" class="parolanto"> <span class="nomo">Osrik</span>.</div>

 <p id="bx2361">Mi scias, ke vi ne scias...</p>

 </div>

 <div class="repliko"> <div id="bx2362" class="parolanto"> <span class="nomo">Hamleto</span>.</div>

 <p id="bx2363">Estas eble, ke vi scias, ke mi ne scias, kaj tiel plu. Sed kion do vi deziras, sinjoro?</p>

 </div>

 <div class="repliko"> <div id="bx2364" class="parolanto"> <span class="nomo">Osrik</span>.</div>

 <p id="bx2365">Vi ne scias, kian perfektecon <span class="nomo">Laerto</span> posedas...</p>

 </div>

 <div class="repliko"> <div id="bx2366" class="parolanto"> <span class="nomo">Hamleto</span>.</div>

 <p id="bx2367">Mi ne pretendas je tia sciado, por ne egaligi min kun li en perfekteco; koni alian homon fundamente signifus koni sin mem.</p>

 </div>

 <div class="repliko"> <div id="bx2368" class="parolanto"> <span class="nomo">Osrik</span>.</div>

 <p id="bx2369">Jes, sinjoro, rilate la uzadon de bataliloj; laŭ la komuna famo li havas en tiu ĉi punkto neniun egalan al si.</p>

 </div>

 <div class="repliko"> <div id="bx2370" class="parolanto"> <span class="nomo">Hamleto</span>.</div>

 <p id="bx2371">Kia estas lia batalilo?</p>

 </div>

 <div class="repliko"> <div id="bx2372" class="parolanto"> <span class="nomo">Osrik</span>.</div>

 <p id="bx2373">Glavo kaj rapiro.</p>

 </div>

 <div class="repliko"> <div id="bx2374" class="parolanto"> <span class="nomo">Hamleto</span>.</div>

 <p id="bx2375">Sekve, laŭ viaj vortoj, du specoj de bataliloj. Nu, plu?</p>

 </div>

 <div class="repliko"> <div id="bx2376" class="parolanto"> <span class="nomo">Osrik</span>.</div>

 <p id="bx2377">La reĝo vetis kun li je ses berberaj ĉevaloj; li do, kiom mi aŭdis, donis kiel garantion ses francajn glavojn kune kun la apartenaĵo, kiel ekzemple zonoj, portiloj kaj tiel plu. Tri el tiuj ĉi subteniloj estas efektive tre agrablaj por la okulo, tre respondaj al la objektoj, senfine belaj subteniloj kaj tre bonguste aranĝitaj.</p>

 </div>

 <div class="repliko"> <div id="bx2378" class="parolanto"> <span class="nomo">Hamleto</span>.</div>

 <p id="bx2379">Kion vi nomas subteniloj?</p>

 </div>

 <div class="repliko"> <div id="bx2380" class="parolanto"><span class="nomo">Horacio</span></div>

 <p id="bx2381" class="sceninstrukcio">(al <span class="nomo">Hamleto</span>).</p>

 <p id="bx2382">Mi sciis, ke vi devos ankoraŭ plezuriĝi kun liaj komentarioj, antaŭ ol la parolo finiĝos.</p>

 </div>

 <div class="repliko"> <div id="bx2383" class="parolanto"> <span class="nomo">Osrik</span>.</div>

 <p id="bx2384">La subteniloj estas la portiloj.</p>

 </div>

 <div class="repliko"> <div id="bx2385" class="parolanto"> <span class="nomo">Hamleto</span>.</div>

 <p id="bx2386">Tiu ĉi esprimo estus pli konvena por la objekto, se ni povus porti ĉe sia flanko pafilegon; ĝis tiu tempo ni nomu ĝin pli bone portiloj. Sed plue: ses berberaj ĉevaloj kontraŭ ses francaj glavoj kun iliaj apartenaĵoj kaj ses bonguste aranĝitaj subteniloj; tio ĉi estas franca veto kontraŭ dana. Por kio do ili tion ĉi donis kiel garantion, kiel vi vin esprimas?</p>

 </div>

 <div class="repliko"> <div id="bx2387" class="parolanto"> <span class="nomo">Osrik</span>.</div>

 <p id="bx2388">La reĝo, sinjoro, vetis, ke <span class="nomo">Laerto</span> en dekdu renkontiĝoj inter vi kaj li ne venkos pli ol tri fojojn; li do vetis, ke el dekdu li venkos naŭ fojojn; kaj oni povus tuj fari la provon, se via princa moŝto estus inklina.</p>

 </div>

 <div class="repliko"> <div id="bx2389" class="parolanto"> <span class="nomo">Hamleto</span>.</div>

 <p id="bx2390">Kaj se mi respondos, ke ne?</p>

 </div>

 <div class="repliko"> <div id="bx2391" class="parolanto"> <span class="nomo">Osrik</span>.</div>

 <p id="bx2392">Mi pensas, via princa moŝto, ke estus bone konsenti je tiu ĉi provo.</p>

 </div>

 <div class="repliko"> <div id="bx2393" class="parolanto"> <span class="nomo">Hamleto</span>.</div>

 <p id="bx2394">Mi nun promenados en tiu ĉi salono; kun la permeso de lia reĝa moŝto nun estas la horo, en kiu mi ĝuas freŝan aeron. Oni alportu la rapirojn; se <span class="nomo">Laerto</span> deziras kaj se la reĝo restas ĉe sia intenco, mi penos gajni por li, se mi povos; se ne, – tiam mi forportos kun mi nur la malhonoron kaj multe da batoj.</p>

 </div>

 <div class="repliko"> <div id="bx2395" class="parolanto"> <span class="nomo">Osrik</span>.</div>

 <p id="bx2396">Tiel mi devas klarigi vian decidon?</p>

 </div>

 <div class="repliko"> <div id="bx2397" class="parolanto"> <span class="nomo">Hamleto</span>.</div>

 <p id="bx2398">En tiu ĉi senco, sinjoro, kun ornamoj laŭ via gusto.</p>

 </div>

 <div class="repliko"> <div id="bx2399" class="parolanto"> <span class="nomo">Osrik</span>.</div>

 <p id="bx2400">Mi rekomendas al via princa moŝto mian aldonitecon.</p>

 </div>

 <p id="bx2401" class="sceninstrukcio">(Foriras.)</p>

 <div class="repliko"> <div id="bx2402" class="parolanto"> <span class="nomo">Hamleto</span>.</div>

 <p id="bx2403">Al viaj servoj. <span class="sceninstrukcio">(Al <span class="nomo">Horacio</span>.)</span> Li bone faras, ke li mem sin rekomendas; ĉar nenia alia buŝo servus al li por tio ĉi.</p>

 </div>

 <div class="repliko"> <div id="bx2404" class="parolanto"> <span class="nomo">Horacio</span>.</div>

 <p id="bx2405">Tiu ĉi birdido elrampis el la nesto kun duono de sia ova ŝelo sur la kapo.</p>

 </div>

 <div class="repliko"> <div id="bx2406" class="parolanto"> <span class="nomo">Hamleto</span>.</div>

 <p id="bx2407">Li faris ceremoniojn kun la mamo de sia patrino antaŭ ol suĉi ĝin. En tia maniero li kaj multaj aliaj de tiu sama speco, en kiujn nia pala tempo estas enamita, kaptis nur la tonon de la modo kaj la eksteran brilon de la interparolado: speco de ŝaŭma miksaĵo, kiu rampas en ĉion; sed oni pro provo nur ekspiru sur ĝin, kaj la ŝaŭmaj vezikoj krevos. <span class="sceninstrukcio">(Eniras nobelo.)</span></p>

 </div>

 <div class="repliko"> <div id="bx2408" class="parolanto"> <strong>Nobelo</strong>.</div>

 <p id="bx2409">Estimata princo, lia reĝa moŝto ricevis saluton de vi per la juna <span class="nomo">Osrik</span>, kiu raportis al li, ke vi deziras atendi lin en la salono. Li sendas min, por demandi vin, ĉu via deziro skermi kun <span class="nomo">Laerto</span> daŭras ankoraŭ, aŭ ĉu vi deziras por tio ĉi pli longan prokraston.</p>

 </div>

 <div class="repliko"> <div id="bx2410" class="parolanto"> <span class="nomo">Hamleto</span>.</div>

 <p id="bx2411">Mi restas fidela al miaj decidoj, ili konformigas sin al la volo de la reĝo. Se por li estas oportune, mi estas preta, nun aŭ en ĉia alia tempo, supozante, kompreneble, ke mi ĝin tiel bone povos, kiel nun.</p>

 </div>

 <div class="repliko"> <div id="bx2412" class="parolanto"> <strong>Nobelo</strong>.</div>

 <p id="bx2413">La reĝo, la reĝino kaj ĉiuj volas tuj veni tien ĉi.</p>

 </div>

 <div class="repliko"> <div id="bx2414" class="parolanto"> <span class="nomo">Hamleto</span>.</div>

 <p id="bx2415">En bona horo!</p>

 </div>

 <div class="repliko"> <div id="bx2416" class="parolanto"> <strong>Nobelo</strong>.</div>

 <p id="bx2417">La reĝino deziras, ke vi afable ekparolu al <span class="nomo">Laerto</span>, antaŭ ol vi komencos batali.</p>

 </div>

 <div class="repliko"> <div id="bx2418" class="parolanto"> <span class="nomo">Hamleto</span>.</div>

 <p id="bx2419">Ŝia konsilo estas bona. <span class="sceninstrukcio">(La nobelo foriras.)</span></p>

 </div>

 <div class="repliko"> <div id="bx2420" class="parolanto"> <span class="nomo">Horacio</span>.</div>

 <p id="bx2421">Vi perdos tiun ĉi veton, princo.</p>

 </div>

 <div class="repliko"> <div id="bx2422" class="parolanto"> <span class="nomo">Hamleto</span>.</div>

 <p id="bx2423">Mi ne pensas: de la tempo, kiam li iris Francujon, mi ĉiam ekzercadis min; ĉe tiu neegala veto mi venkos. Sed vi ne povas prezenti al vi, kiel malbone estas al mi en la koro. Tamen tio ĉi neniom malhelpas.</p>

 </div>

 <div class="repliko"> <div id="bx2424" class="parolanto"> <span class="nomo">Horacio</span>.</div>

 <p id="bx2425">Ne, kara princo...</p>

 </div>

 <div class="repliko"> <div id="bx2426" class="parolanto"> <span class="nomo">Hamleto</span>.</div>

 <p id="bx2427">Ĝi estas nur bagatelo sensignifa; sed ĝi estas ia speco de malbona antaŭsento, kiu virinon eble maltrankviligus.</p>

 </div>

 <div class="repliko"> <div id="bx2428" class="parolanto"> <span class="nomo">Horacio</span>.</div>

 <p id="bx2429">Se via interna sento ion diras kontraŭ tio ĉi, tiam obeu al ĝi; mi zorgos, ke ili ne venu tien ĉi, mi diros, ke vi ne estas nun disponita.</p>

 </div>

 <div class="repliko"> <div id="bx2430" class="parolanto"> <span class="nomo">Hamleto</span>.</div>

 <p id="bx2431">Tute ne! Mi aŭskultas neniajn antaŭsignojn: neŝanĝebla sorto direktas eĉ la falon de pasero. Se ĝi fariĝos nun, ĝi ne fariĝos poste; se ĝi ne fariĝos poste, ĝi fariĝos nun; se ĝi ne fariĝos nun, ĝi devas ja iam fariĝi en estonteco. Oni devas ĉiam esti preta. Ĉar nenia homo scias, kion li forlasas, kia do diferenco, se li pli frue forlasas. Ĝi estu!</p>

 </div>

 <p id="bx2432" class="sceninstrukcio">(Eniras la reĝo, la reĝino, <span class="nomo">Laerto</span>, korteganoj, <span class="nomo">Osrik</span> kaj aliaj kun rapiroj k. t. p.)</p>

 <div class="repliko"> <div id="bx2433" class="parolanto"> <strong>Reĝo</strong>.</div>

 <p id="bx2434">Hamleto, venu kaj amike prenu <br>Tiun ĉi manon!</p>

 </div>

 <p id="bx2435" class="sceninstrukcio">(Metas la manon de <span class="nomo">Laerto</span> en la manon de <span class="nomo">Hamleto</span>.)</p>

 <div class="repliko"> <div id="bx2436" class="parolanto"><span class="nomo">Hamleto</span></div>

 <p id="bx2437" class="sceninstrukcio">(al <span class="nomo">Laerto</span>).</p>

 <p id="bx2438">Vi al mi pardonu, <br>Sinjoro! mi al vi maljusta estis, <br>Sed vi pardonu pro honoro via. <br>La ĉirkaŭantoj scias – kaj sendube <br>Vi ankaŭ aŭdis – mia kapo estas <br>Malsana. Mia ago, kiu forte <br>En vi ekscitis tutan la animon <br>Kaj la honoron, – mi pri ĝi konfesas: <br>Ĝi estis nur frenezo. Ĉu <span class="nomo">Hamleto</span> <br>Laerton ekofendis? Ne! Ĉar certe <br>Se de si mem <span class="nomo">Hamleto</span> nun disiĝis <br>Kaj li nur tial faris la ofendon, <br>Ke li nun estas ne li mem, – ja tiam <br>Ĝin ne <span class="nomo">Hamleto</span> faris kaj <span class="nomo">Hamleto</span> <br>Rifuzas la ofendon. Kiu do <br>Ĝin faris? La frenezo de <span class="nomo">Hamleto</span>. <br>Se tiel estas, tiam li ja mem <br>La suferanto estas. La frenezo <br><span class="nomo">Hamleton</span> malfeliĉan suferigas. <br>Kaj jen, sinjoro, antaŭ atestantoj <br>Konfeso mia senkulpigu min <br>Nun antaŭ la grandanimeco via, <br>Ĉar mi la sagon pafis trans la domon <br>Kaj trafis kontraŭvole mian fraton.</p>

 </div>

 <div class="repliko"> <div id="bx2439" class="parolanto"> <span class="nomo">Laerto</span>.</div>

 <p id="bx2440">Naturo mia, kiu la plej multe <br>Min devus instigadi al la venĝo, <br>Nun estas jam kontentigita plene. <br>Sed laŭ severaj leĝoj de l’ honoro <br>Ne povas mi paroli pri paciĝo, <br>Ĝis pli maljunaj homoj de honoro <br>Decidos ke, savante mian nomon, <br>La pacon noble povas mi akcepti. <br>Ĝis tiu tempo mi la amon vian <br>Akceptos per la koro, sed batalos.</p>

 </div>

 <div class="repliko"> <div id="bx2441" class="parolanto"> <span class="nomo">Hamleto</span>.</div>

 <p id="bx2442">Volonte mi konsentas; kun konfido <br>Mi nun batalos pro l’ honoro via. <br>Nun donu la rapirojn, venu!</p>

 </div>

 <div class="repliko"> <div id="bx2443" class="parolanto"> <span class="nomo">Laerto</span>.</div>

 <p id="bx2444">Venu!</p>

 </div>

 <div class="repliko"> <div id="bx2445" class="parolanto"> <span class="nomo">Hamleto</span>.</div>

 <p id="bx2446">Mi volas esti kamp’ por via gloro; <br>Sur mia nelerteco via arto <br>Ekbrilu, kiel stel’ en nigra nokto.</p>

 </div>

 <div class="repliko"> <div id="bx2447" class="parolanto"> <span class="nomo">Laerto</span>.</div>

 <p id="bx2448">Vi mokas, princo.</p>

 </div>

 <div class="repliko"> <div id="bx2449" class="parolanto"> <span class="nomo">Hamleto</span>.</div>

 <p id="bx2450">Ne, je mia vorto!</p>

 </div>

 <div class="repliko"> <div id="bx2451" class="parolanto"> <strong>Reĝo</strong>.</div>

 <p id="bx2452">Nun donu la rapirojn, juna <span class="nomo">Osrik</span>! <br>Vi scias ja la veton, fil’ <span class="nomo">Hamleto</span>?</p>

 </div>

 <div class="repliko"> <div id="bx2453" class="parolanto"> <span class="nomo">Hamleto</span>.</div>

 <p id="bx2454">Ho, jes! Sed vi la gajnon de la veto <br>Konfidis ne al tute ĝusta mano.</p>

 </div>

 <div class="repliko"> <div id="bx2455" class="parolanto"> <strong>Reĝo</strong>.</div>

 <p id="bx2456">Pro tio mi ne timas; mi ja vidis <br>Skermadon de vi ambaŭ. Li allernis, <br>Sed tial oni donis al ni cedon.</p>

 </div>

 <div class="repliko"> <div id="bx2457" class="parolanto"><span class="nomo">Laerto</span></div>

 <p id="bx2458" class="sceninstrukcio">(pesante rapiron en la mano).</p>

 <p id="bx2459">Tro multepeza, mi alian volas.</p>

 </div>

 <div class="repliko"> <div id="bx2460" class="parolanto"> <span class="nomo">Hamleto</span>.</div>

 <p id="bx2461">Mi prenas. Ĉiuj de egala longo?</p>

 </div>

 <p id="bx2462" class="sceninstrukcio">(Ili preparas sin al la skermado.)</p>

 <div class="repliko"> <div id="bx2463" class="parolanto"> <span class="nomo">Osrik</span>.</div>

 <p id="bx2464">Jes, via princa moŝto.</p>

 </div>

 <div class="repliko"> <div id="bx2465" class="parolanto"> <strong>Reĝo</strong>.</div>

 <p id="bx2466">La botelojn <br>Da vino metu prete sur la tablon! <br>Se en l’ unua fojo aŭ la dua <br>Hamleto trafos aŭ en tria fojo <br>Rebatos la ekbaton, tiam tuj <br>Ektondru laŭte ĉiuj pafilegoj; <br>La reĝo tiam trinkos pro la sano <br>De sia fil’ <span class="nomo">Hamleto</span> kaj li ĵetos <br>En la kalikon perlon, kies kosto <br>Superos ĉion, kion ĝis nun havis <br>La reĝoj de Danujo en la krono. <br>Pretigu la kalikojn! La trumpeto <br>Anoncu al tamburo, la tamburo <br>Al la pafilegisto, pafilego <br>Al la ĉielo, fine la ĉielo <br>Anoncu al la tero: nun la reĝo <br>Pokalon malplenigas pro <span class="nomo">Hamleto</span>! – <br>Komencu do batalon; vi, juĝistoj, <br>Atentu bone!</p>

 </div>

 <div class="repliko"> <div id="bx2467" class="parolanto"><span class="nomo">Hamleto</span></div>

 <p id="bx2468" class="sceninstrukcio">(al <span class="nomo">Laerto</span>).</p>

 <p id="bx2469">Venu do, sinjoro!</p>

 </div>

 <div class="repliko"> <div id="bx2470" class="parolanto"> <span class="nomo">Laerto</span>.</div>

 <p id="bx2471">Mi estas preta, princo. <span class="sceninstrukcio">(Ili skermas.)</span></p>

 </div>

 <div class="repliko"> <div id="bx2472" class="parolanto"> <span class="nomo">Hamleto</span>.</div>

 <p id="bx2473">Unu!</p>

 </div>

 <div class="repliko"> <div id="bx2474" class="parolanto"> <span class="nomo">Laerto</span>.</div>

 <p id="bx2475">Ne!</p>

 </div>

 <div class="repliko"> <div id="bx2476" class="parolanto"> <span class="nomo">Hamleto</span>.</div>

 <p id="bx2477">Juĝistoj diru.</p>

 </div>

 <div class="repliko"> <div id="bx2478" class="parolanto"> <span class="nomo">Osrik</span>.</div>

 <p id="bx2479">Vere, jes, trafite.</p>

 </div>

 <div class="repliko"> <div id="bx2480" class="parolanto"> <span class="nomo">Laerto</span>.</div>

 <p id="bx2481">Nu, bone! Nun ankoraŭ unu fojon!</p>

 </div>

 <div class="repliko"> <div id="bx2482" class="parolanto"> <strong>Reĝo</strong>.</div>

 <p id="bx2483">Halt’! Donu vinon! – Nun, <span class="nomo">Hamleto</span> mia, <br>La perlo estas via. Vian sanon! <br>Vi prenu la pokalon!</p>

 </div>

 <p id="bx2484" class="sceninstrukcio">(Post la sceno estas aŭdataj trumpetado kaj pafoj de pafilegoj.)</p>

 <div class="repliko"> <div id="bx2485" class="parolanto"> <span class="nomo">Hamleto</span>.</div>

 <p id="bx2486">Ne, mi devas <br>Antaŭe fini! (Al <span class="nomo">Laerto</span>.) <br>Venu! <span class="sceninstrukcio">(Ili skermas.)</span> Nun denove <br>Trafite! Kion diras vi?</p>

 </div>

 <div class="repliko"> <div id="bx2487" class="parolanto"> <span class="nomo">Laerto</span>.</div>

 <p id="bx2488">Tuŝite! <br>Tuŝite, mi konfesas.</p>

 </div>

 <div class="repliko"> <div id="bx2489" class="parolanto"> <strong>Reĝo</strong>.</div>

 <p id="bx2490">Nia filo, <br>Vi venkas.</p>

 </div>

 <div class="repliko"> <div id="bx2491" class="parolanto"> <strong>Reĝino</strong>.</div>

 <p id="bx2492">Li varmiĝis, li laciĝis. <br>Hamleto, prenu mian tukon, viŝu <br>La ŝviton de la frunto! La reĝino <br>Feliĉon vian trinkas nun!</p>

 </div>

 <div class="repliko"> <div id="bx2493" class="parolanto"> <span class="nomo">Hamleto</span>.</div>

 <p id="bx2494">Patrino...</p>

 </div>

 <div class="repliko"> <div id="bx2495" class="parolanto"> <strong>Reĝo</strong>.</div>

 <p id="bx2496">Gertrudo, vi ne trinku!</p>

 </div>

 <div class="repliko"> <div id="bx2497" class="parolanto"> <strong>Reĝino</strong>.</div>

 <p id="bx2498">Mi deziras, <br>Permesu, mia edzo, mi vin petas.</p>

 </div>

 <div class="repliko"> <div id="bx2499" class="parolanto"><strong>Reĝo</strong></div>

 <p id="bx2500" class="sceninstrukcio">(flanken.).</p>

 <p id="bx2501">La vino venenita! Ŝi pereis!</p>

 </div>

 <div class="repliko"> <div id="bx2502" class="parolanto"> <span class="nomo">Hamleto</span>.</div>

 <p id="bx2503">Patrino mia, mi ankoraŭ trinki <br>Ne povas. Mi tuj finos.</p>

 </div>

 <div class="repliko"> <div id="bx2504" class="parolanto"> <strong>Reĝino</strong>.</div>

 <p id="bx2505">Venu, filo, <br>Mi viŝos vian ŝviton de l’ vizaĝo.</p>

 </div>

 <div class="repliko"> <div id="bx2506" class="parolanto"> <span class="nomo">Laerto</span>.</div>

 <p id="bx2507">Nun mi lin trafas, reĝo.</p>

 </div>

 <div class="repliko"> <div id="bx2508" class="parolanto"> <strong>Reĝo</strong>.</div>

 <p id="bx2509">Mi ne kredas.</p>

 </div>

 <div class="repliko"> <div id="bx2510" class="parolanto"><span class="nomo">Laerto</span></div>

 <p id="bx2511" class="sceninstrukcio">(flanken).</p>

 <p id="bx2512">Kaj tamen kontraŭ mia konscienco!</p>

 </div>

 <div class="repliko"> <div id="bx2513" class="parolanto"> <span class="nomo">Hamleto</span>.</div>

 <p id="bx2514">Laerto, venu, nun la trian fojon! <br>Vi ludas; mi vin petas, batu forte; <br>Mi timas, ke vi faras kun mi ŝercojn.</p>

 </div>

 <div class="repliko"> <div id="bx2515" class="parolanto"> <span class="nomo">Laerto</span>.</div>

 <p id="bx2516">Vi pensas? Bone! <span class="sceninstrukcio">(Ili skermas.)</span></p>

 </div>

 <div class="repliko"> <div id="bx2517" class="parolanto"> <span class="nomo">Osrik</span>.</div>

 <p id="bx2518">Sur la ambaŭ flankoj <br>Nenia rezultato.</p>

 </div>

 <div class="repliko"> <div id="bx2519" class="parolanto"> <span class="nomo">Laerto</span>.</div>

 <p id="bx2520">Nun vin gardu!</p>

 </div>

 <p id="bx2521" class="sceninstrukcio">(Laerto vundas <span class="nomo">Hamleton</span>; en la flameco de la batalado ili ŝanĝas la rapirojn kaj <span class="nomo">Hamleto</span> vundas <span class="nomo">Laerton</span>.)</p>

 <div class="repliko"> <div id="bx2522" class="parolanto"> <strong>Reĝo</strong>.</div>

 <p id="bx2523">Disigu ilin, ili tro varmiĝis.</p>

 </div>

 <div class="repliko"> <div id="bx2524" class="parolanto"> <span class="nomo">Hamleto</span>.</div>

 <p id="bx2525">Ne, ne, ankoraŭ unu fojon! <span class="sceninstrukcio">(La reĝino svenas.)</span></p>

 </div>

 <div class="repliko"> <div id="bx2526" class="parolanto"> <span class="nomo">Osrik</span>.</div>

 <p id="bx2527">Haltu! <br>Rigardu la reĝinon!</p>

 </div>

 <div class="repliko"> <div id="bx2528" class="parolanto"> <span class="nomo">Horacio</span>.</div>

 <p id="bx2529">Ambaŭ sangas. – <br>Kiel vi fartas, princ’?</p>

 </div>

 <div class="repliko"> <div id="bx2530" class="parolanto"> <span class="nomo">Osrik</span>.</div>

 <p id="bx2531">Kiel vi fartas, <br>Laerto?</p>

 </div>

 <div class="repliko"> <div id="bx2532" class="parolanto"> <span class="nomo">Laerto</span>.</div>

 <p id="bx2533">Ve! Mi estas nun kaptita <br>Per la kaptilo mia propra! Juste <br>Min mem perfido mia pereigis!</p>

 </div>

 <div class="repliko"> <div id="bx2534" class="parolanto"> <span class="nomo">Hamleto</span>.</div>

 <p id="bx2535">Ha, la reĝino! Kio al ŝi estas?</p>

 </div>

 <div class="repliko"> <div id="bx2536" class="parolanto"> <strong>Reĝo</strong>.</div>

 <p id="bx2537">Ŝi svenas, ĉar ŝi vidas sangon.</p>

 </div>

 <div class="repliko"> <div id="bx2538" class="parolanto"> <strong>Reĝino</strong>.</div>

 <p id="bx2539">Ne! <br>La vino, ha, la vino! Ho, <span class="nomo">Hamleto</span>! <br>Ĝi estis venenita! Mi pereas! <span class="sceninstrukcio">(Ŝi mortas.)</span></p>

 </div>

 <div class="repliko"> <div id="bx2540" class="parolanto"> <span class="nomo">Hamleto</span>.</div>

 <p id="bx2541">Perfido! Krimo! Fermu tuj la pordojn! <br>Elserĉi la krimulon! <span class="sceninstrukcio">(Laerto falas.)</span></p>

 </div>

 <div class="repliko"> <div id="bx2542" class="parolanto"> <span class="nomo">Laerto</span>.</div>

 <p id="bx2543">Jen, <span class="nomo">Hamleto</span>: <br>Li estas antaŭ vi. Vi jam pereis, <br>Nenio en la mondo vin nun savos; <br>Eĉ duonhor’ da viv’ al vi ne restas. <br>La ilo de la krim’ en via mano <br>Troviĝas! sciu, ho, <span class="nomo">Hamleto</span> nobla, <br>Ke la rapiro estis venenita. <br>Kontraŭ min mem sin turnis mia ruzo: <br>Rigardu, nun mi kuŝas, por neniam <br>Sin levi jam. Patrino via ankaŭ <br>Nun venenita... Fino... Mi ne povas. <br>La reĝo ĉion... Lia kulpo... Reĝo...</p>

 </div>

 <div class="repliko"> <div id="bx2544" class="parolanto"> <span class="nomo">Hamleto</span>.</div>

 <p id="bx2545">La pinto ankaŭ estas venenita? <br>Nu, faru do, venen’, laboron vian! (Trapikas la reĝon).</p>

 </div>

 <div class="repliko"> <div id="bx2546" class="parolanto"> <strong>Reĝo</strong>.</div>

 <p id="bx2547">Ho, helpu, helpu! Estas temp’ ankoraŭ!</p>

 </div>

 <div class="repliko"> <div id="bx2548" class="parolanto"><span class="nomo">Hamleto</span></div>

 <p id="bx2549" class="sceninstrukcio">(devigante la reĝon trinki el la pokalo).</p>

 <p id="bx2550">Vi trinku, mortigisto, adultulo, <br>Abomeninda, malbenita dano! <br>Eltrinku la pokalon kun la perlo! <br>Patrinon mian sekvu! <span class="sceninstrukcio">(La reĝo mortas.)</span></p>

 </div>

 <div class="repliko"> <div id="bx2551" class="parolanto"> <span class="nomo">Laerto</span>.</div>

 <p id="bx2552">Li meritis. <br>Li la venenon miksis por ni ĉiuj. <br>Hamleto nobla, antaŭ nia morto <br>Ni kore nin pardonu reciproke! <br>Mi liberigas vian konsciencon <br>De l’ mort’ de mia patro, ankaŭ vi <br>Pardonu min pro via morto! <span class="sceninstrukcio">(Li mortas.)</span></p>

 </div>

 <div class="repliko"> <div id="bx2553" class="parolanto"> <span class="nomo">Hamleto</span>.</div>

 <p id="bx2554">Dio <br>Al vi pardonu plene! Mi vin sekvas. – <br>Mi mortas, <span class="nomo">Horacio</span>! – Nun adiaŭ, <br>Reĝino malfeliĉa! – Kaj vi ĉiuj, <br>Vi tremas pro okazo la terura, <br>Vi estas palaj, mutaj atestantoj... <br>Se mi nur havus tempon... Ha, la morto <br>Arestas tre rapide... mi tre multe <br>Al vi rakonti povus! Tiel estu! <br>Mi mortas, <span class="nomo">Horacio</span>, tamen vi, <br>Vi vivas, – senkulpigu kaj klarigu <br>Min kaj aferon mian al la homoj.</p>

 </div>

 <div class="repliko"> <div id="bx2555" class="parolanto"> <span class="nomo">Horacio</span>.</div>

 <p id="bx2556">Ho ne! Mi nun ne volas resti dano, <br>Mi ankaŭ apartenas al romanoj: <br>Ankoraŭ restis vin’ en la pokalo...</p>

 </div>

 <div class="repliko"> <div id="bx2557" class="parolanto"> <span class="nomo">Hamleto</span>.</div>

 <p id="bx2558">Ho ne, amiko! Se vi estas viro, <br>Mi petas vin, ne tuŝu la pokalon! <br>Ho, Dio! Kia nomo post mi restus, <br>Se vi, la sola, kiu ĉion scias, <br>Forlasus nun la mondon! Ho, amiko, <br>Se vi min iam portis en la koro, <br>Retenu vin ankoraŭ de l’ ĉielo <br>Kaj vivu en la mondo abomena, <br>Por savi mian nomon per rakonto <br>De mia historio.</p>

 <p id="bx2559" class="sceninstrukcio">(Oni aŭdas marŝon en malproksimeco kaj pafojn post la sceno.)</p>

 <p id="bx2560">Kia bruo?</p>

 </div>

 <div class="repliko"> <div id="bx2561" class="parolanto"> <span class="nomo">Osrik</span>.</div>

 <p id="bx2562">La juna <span class="nomo" lang="und" title="Ne-Esperanta nomo. Lingvo: nespecifita">Fortinbras</span> nun el Polujo <br>Revenas post la venko kaj milite <br>Salutas la senditojn de Anglujo.</p>

 </div>

 <div class="repliko"> <div id="bx2563" class="parolanto"> <span class="nomo">Hamleto</span>.</div>

 <p id="bx2564">Mi mortas, <span class="nomo">Horacio</span>! La veneno <br>Jam la spiriton mian neniigas; <br>Kaj la sciigon el Anglujo mi <br>Ne povas plu atendi; sed, amiko, <br>Mi antaŭdiras, ke l’ elekto falos <br>Sur <span class="nomo" lang="und" title="Ne-Esperanta nomo. Lingvo: nespecifita">Fortinbras</span>on; kaj la voĉon mian <br>Antaŭ la morto mi al li fordonas. <br>Raportu al li tion ĉi kaj ankaŭ <br>La tutan historion de la faktoj. – <br>La resto do – silento! <span class="sceninstrukcio">(Li mortas.)</span></p>

 </div>

 <div class="repliko"> <div id="bx2565" class="parolanto"> <span class="nomo">Horacio</span>.</div>

 <p id="bx2566">Nobla koro <br>Nun ĉesis bati! Kara mia princo, <br>Adiaŭ! Bonan nokton! La anĝeloj <br>Plej puraj al vi kantu dorman kanton! – <br>Pro kio batas la tamburo? <span class="sceninstrukcio">(Marŝo post la sceno.)</span></p>

 </div>

 <p id="bx2567" class="sceninstrukcio">(Eniras <span class="nomo" lang="und" title="Ne-Esperanta nomo. Lingvo: nespecifita">Fortinbras</span>, la senditoj de Anglujo kaj aliaj.)</p>

 <div class="repliko"> <div id="bx2568" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Fortinbras</span>.</div>

 <p id="bx2569">Kie <br>Fariĝis la terura dramo?</p>

 </div>

 <div class="repliko"> <div id="bx2570" class="parolanto"> <span class="nomo">Horacio</span>.</div>

 <p id="bx2571">Kion <br>Vi volas vidi? Se ian malĝojon <br>Aŭ mirindaĵon, tiam ĉesu serĉi.</p>

 </div>

 <div class="repliko"> <div id="bx2572" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Fortinbras</span>.</div>

 <p id="bx2573">Ho, sangaj faroj! Ho, fiera morto, <br>Kiela festo estas nun en via <br>Palac’ eterna, se per unu fojo <br>Vi tiom da oferoj reĝaj buĉis?</p>

 </div>

 <div class="repliko"> <div id="bx2574" class="parolanto"> <strong>Unua sendito</strong>.</div>

 <p id="bx2575">Terura vido! Ni kun la sciigoj <br>El Anglolando venas tro malfrue. <br>Nun estas surdaj la oreloj, kiuj <br>Aŭskulti devus la raporton nian, <br>Ke la ordono estas plenumita, <br>Ke <span class="nomo" lang="und" title="Ne-Esperanta nomo. Lingvo: nespecifita">Rosenkranz</span> kaj <span class="nomo" lang="und" title="Ne-Esperanta nomo. Lingvo: nespecifita">Güldenstern</span> ne vivas. <br>Nu kiu al ni diros: mi vin dankas?</p>

 </div>

 <div class="repliko"> <div id="bx2576" class="parolanto"> <span class="nomo">Horacio</span>.</div>

 <p id="bx2577">Li certe ne, se li eĉ estus viva; <br>Ĉar li mortigi ilin ne ordonis. <br>Sed ĉar rapide post la sanga faro <br>Revenis vi, <span class="sceninstrukcio">(al <span class="nomo" lang="und" title="Ne-Esperanta nomo. Lingvo: nespecifita">Fortinbras</span>)</span> vi venke el Polujo, <br><span class="sceninstrukcio">(al la senditoj)</span> Vi el Anglujo, – tial nun ordonu <br>Ke oni metu la mortintojn alte <br>Sur katafalkon antaŭ la popolo <br>Kaj mi rakontos al la nesciantoj, <br>Kiele ĉio tio ĉi fariĝis. <br>Vi aŭdos faktojn sangajn, nenaturajn, <br>Vi aŭdos pri okazaj juĝofaroj <br>Kaj pri mortigoj blindaj kaj pri mortoj, <br>Kaŭzitaj de perfido kaj de ruzo, <br>Kaj pri insidoj, kiuj returniĝis <br>Kaj falis sur la kapon de l’ krimuloj. <br>La tutan veron mi al vi raportos.</p>

 </div>

 <div class="repliko"> <div id="bx2578" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Fortinbras</span>.</div>

 <p id="bx2579">Rapidas ni aŭskulti. Kaj kunvoku <br>La regnajn prezentantojn al kunveno! <br>Mi nun akceptas kun malgaja koro <br>Feliĉon mian. Sur la danan tronon <br>Mi havas rajtojn, mi ilin prezentos, <br>Ĉar nun l’ okazo tion ĉi postulas.</p>

 </div>

 <div class="repliko"> <div id="bx2580" class="parolanto"> <span class="nomo">Horacio</span>.</div>

 <p id="bx2581">Pri tio ankaŭ ion mi parolos; <br>Pri tio ĉi raportos mi la voĉon <br>De tiu, kies voĉon multaj sekvos. <br>Sed ni rapidu kun la elektado, <br>Ĉar la spiritoj estas nun ankoraŭ <br>Tre forte incititaj, kaj intrigoj <br>De malbonuloj povus nun facile <br>Elvoki malfeliĉojn kaj konfuzojn.</p>

 </div>

 <div class="repliko"> <div id="bx2582" class="parolanto"> <span class="nomo" lang="und" title="Ne-Esperanta nomo. Lingvo: nespecifita">Fortinbras</span>.</div>

 <p id="bx2583">Kvar kapitanoj portu sur la trono <br>La korpon de <span class="nomo">Hamleto</span>: se li vivus, <br>Sur ĝi li certe sidus la plej noble <br>Kaj la plej reĝe. Ĉe l’ funebra iro <br>Aperu plene la parad’ milita! <br>Forprenu nun la korpojn! Tia vido <br>Konvenus nur al kampo de milito. <br>Ordonu nun komenci la pafadon!</p>

 </div>

 <p id="bx2584" class="sceninstrukcio">(Funebra marŝo. Ĉiuj foriras, forportante la mortintojn. Oni aŭdas pafadon.)</p>

 </div>

 </div>

 </div>

 <br class="rompo"> </div>

 <script src="../js/jquery-3.4.1.slim.min.js"></script><script type="module" src="/py/js.py?m=tutateksto&amp;v=1587754223"></script> </body>

 </html>

 