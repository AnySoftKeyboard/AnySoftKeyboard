<!DOCTYPE html>
<html> <head> <title>Tekstaro de Esperanto</title>

 <meta name="viewport" content="width=device-width, initial-scale=1"> <link rel="stylesheet" type="text/css" href="../stilo/tekstaroserchilo.css"> </head>

 <body class="tri-angloj-alilande tutateksto <body class="tri-angloj-alilande tutateksto  <div class="tekstarkapo"> <h1><a href="../index.html">Tekstaro de Esperanto</a></h1> <h2>Unu teksto el kolekto de Esperantaj tekstoj</h2> <div id="alaktualasekcio"></div>

 </div>

 <div class="tekstarteksto"> <div class="tekstokapo"> <h2>Tri Angloj Alilande</h2> <h2>Romano originale verkita en Esperanto</h2> <ul> <li>Verkis: <span class="nomo" lang="en" title="Ne-Esperanta nomo. Lingvo: Angla">John Merchant</span> </li> <li>Eldono: Kvara eldono</li> <li>Eldonado: Brita Esperantista Asocio Londono 1936 </li> <li>Grandeco: 142 p.</li> </ul>

 <p class="kapoRespondeco"> La bazan tekston origine enkomputiligis <span class="nomo" lang="en" title="Ne-Esperanta nomo. Lingvo: Angla">Andrew Sly</span> </p>

 <p class="kapoNoto">Proksimuma verkojaro: 1936</p>

 <p class="kapoNoto">Kreis la Esperantan tekston: <span class="nomo" lang="en" title="Ne-Esperanta nomo. Lingvo: Angla">John Merchant</span>.</p>

 <p class="kapoNoto">Tiu ĉi versio de “Tri Angloj Alilande” estas bazita sur teksto enretigita de <span class="nomo" lang="en" title="Ne-Esperanta nomo. Lingvo: Angla">Andrew Sly</span> ĉe <a class="URI" href="https://www.fadedpage.com/showbook.php?pid=20180144">https://www.fadedpage.com/showbook.php?pid=20180144</a> kiel <em><span class="fremda" lang="en" title="Ne-Esperanta teksto. Lingvo: Angla">Faded Page eBook #20180144</span></em>.</p>

  </div>

 <div class="chapitro" id="tri-angloj-alilande-1"> <h3 id="dc2">ĈAPITRO I.</h3> <p id="dc3">Fininte sian vespermanĝon, “Maljuna” <span class="nomo" lang="und" title="Ne-Esperanta nomo. Lingvo: nespecifita">Brown</span> sonorigis, por ke la servistino envenu kaj forportu la manĝilaron; tiam li sidiĝis en sian apogseĝon, kaj pretiĝis, por pasigi, antaŭ ol kuŝiĝi, du pacajn kaj trankvilajn horojn, per la fumado de amata, malpura kaj forte odoranta pipo, kaj per legado de preskaŭ egale amata romano.</p>

 <p id="dc4">Responde al la sonorilo, envenis la ĉambron ne la atendita servistino, sed alloge vestita sinjorino, la mastrino mem. <span class="nomo" lang="und" title="Ne-Esperanta nomo. Lingvo: nespecifita">Brown</span> tuj paliĝis, sed la sinjorino afable rigardis lin, kaj diris mallaŭte: “Bonan vesperon, sinjoro, ĉu vi ĝuis vian vespermanĝon?”</p>

 <p id="dc5">“Ha! Ĉu estas vi, sinjorino?” ekkriis <span class="nomo" lang="und" title="Ne-Esperanta nomo. Lingvo: nespecifita">Brown</span> per iomete malĝentila voĉo. “Ĉu, do, la servistino estas malsana?”</p>

 <p id="dc6">“Tute ne, sed mi multe preferas mem servi al vi kiel eble plej ofte,” ŝi respondis, kun ĉarma rideto. Tiam ŝi eliris, portante kelkajn manĝilojn.</p>

 <p id="dc7"><span class="nomo" lang="und" title="Ne-Esperanta nomo. Lingvo: nespecifita">Brown</span> ĝemetis malgaje kaj murmuris: “Ŝajne, mi neniam povos havi trankvilan vivon. Tuj kiam mi sukcesis eliri el la brakoj de unu ruza vidvino, mi alproksimiĝas tiujn de alia.”</p>

 <p id="dc8">Ne estis eble daŭrigi tiun pensadon, ĉar en tiu momento, Sinjorino <span class="nomo" lang="und" title="Ne-Esperanta nomo. Lingvo: nespecifita">Snap</span>, perfekta specimeno de “La gaja Vidvino”, revenis. Jam <span class="nomo" lang="und" title="Ne-Esperanta nomo. Lingvo: nespecifita">Brown</span> bedaŭris, ke li luis ŝiajn ĉambrojn.</p>

 <p id="dc9">“Ĉu la vetero ne estas terura?” ŝi demandis, daŭrigante sen paŭzo por la respondo de <span class="nomo" lang="und" title="Ne-Esperanta nomo. Lingvo: nespecifita">Brown</span>. “Ĝi ne estas taŭga eĉ por la bestoj, kaj la posedantoj de bona hejmo devus esti dankaj, precipe tiuj, kiuj havas edzinon bonveneman. Ĉu vi ne opinias tion, sinjoro?”</p>

 <p id="dc10">Malgraŭ lia espero, ke ŝi tuj lasos lin sola, <span class="nomo" lang="und" title="Ne-Esperanta nomo. Lingvo: nespecifita">Brown</span> sentis, ke li devas ion diri, kaj murmuris: “Eble la vetero pliboniĝos morgaŭ.”</p>

 <p id="dc11">“La vetero? Jes, sed pri alia temo mi petis vian opinion.”</p>

 <p id="dc12">“Pri <em>kiu</em>, mi scias nenion,” li respondis.</p>

 <p id="dc13">“Sed al vi ofte mankas la simpatio, ĉu ne?”</p>

 <p id="dc14">“Ne, mi estas tre kontenta,” diris <span class="nomo" lang="und" title="Ne-Esperanta nomo. Lingvo: nespecifita">Brown</span>.</p>

 <p id="dc15">“Mi ĝojas aŭdi tion,” ŝi respondis, “ĉar ĝis nun mi ne estis certa, ĉu en mia domo vi trovas ĉion laŭ via gusto. Kompreneble viaj afablaj vortoj faras al mi plezuron.”</p>

 <p id="dc16">La sola penso en la kapo de <span class="nomo" lang="und" title="Ne-Esperanta nomo. Lingvo: nespecifita">Brown</span> estis “Kiam ŝi foriros?” kaj la sola penso en tiu de Sinjorino <span class="nomo" lang="und" title="Ne-Esperanta nomo. Lingvo: nespecifita">Snap</span> estis “Kiel mi povos daŭrigi la interparoladon, se li ne ĉesos rigardi min kvazaŭ kun teruro kaj timo?” Trarigardinte la fenestron ŝi diris: “La vetero fariĝas pli kaj pli malbona. Venu ĉi tien, kaj konstatu mem.”</p>

 <p id="dc17">“Pardonu min, sinjorino,” ĝemetis <span class="nomo" lang="und" title="Ne-Esperanta nomo. Lingvo: nespecifita">Brown</span> malforte, “sed via opinio estas sufiĉa por mi.”</p>

 <p id="dc18">“Ho, mil dankojn pro la komplimento,” ekkriis la vidvino, kun bone afektita plezuro, “mi esperas ke mi ĉiam povos meriti kaj ricevi tian bonan opinion de vi.”</p>

 <p id="dc19">Malfeliĉa <span class="nomo" lang="und" title="Ne-Esperanta nomo. Lingvo: nespecifita">Brown</span> ĉirkaŭrigardis la ĉambron, kvazaŭ li esperas trovi ian pretekston por eliri, sed tute sensukcese. Dume la vidvino eltrovis alian temon por diskuti, kaj ŝi demandis, per tre ĝentila voĉo, “Ĉu vi tre amas la legadon?”</p>

 <p id="dc20">Neeble estis ignori la persiston de la ruza virino, kaj kompatinda <span class="nomo" lang="und" title="Ne-Esperanta nomo. Lingvo: nespecifita">Brown</span> estis fleksebla kiel vakso en ŝiaj manoj.</p>

 <p id="dc21">“Jes, mi treege amas ĝin, kaj hodiaŭ vespere mi –”</p>

 <p id="dc22">“Ankaŭ mi,” interrompis ŝi; entuziasme. “Kompreneble, <span class="nomo" lang="und" title="Ne-Esperanta nomo. Lingvo: nespecifita">Dickens</span> estas mia preferata aŭtoro,” – <span class="nomo" lang="und" title="Ne-Esperanta nomo. Lingvo: nespecifita">Brown</span>, en tiu momento, havis en la mano volumon pri “<span class="nomo" lang="und" title="Ne-Esperanta nomo. Lingvo: nespecifita">Pickwick</span>” – “sed mi legas la verkojn de ĉiuj vere famaj homoj, kiam ajn mi povas trovi okazon. Kian opinion vi havas pri ‘Romeo kaj Julieto’?”</p>

 <p id="dc23">Ne posedante multe da kuraĝo en la rilatoj kun la sinjorinoj, eĉ kiam li havas la protekton de siaj amikoj, <span class="nomo" lang="und" title="Ne-Esperanta nomo. Lingvo: nespecifita">Brown</span>, je tiu demando pri la amhistorio de “Romeo kaj Julieto”, fariĝis pli kaj pli malforta kaj timema: li sentis, ke post kelkaj minutoj, la vidvino havos lin ĉe siaj piedoj. Esperante savi sin per mensogo, li murmuris: “Mi ne povas esprimi opinion, ĉar ĝis nun mi ne legis ĝin.”</p>

 <p id="dc24">“Vi ja surprizas min,” ŝi diris; “permesu al mi diri, mia kara sinjoro, ke vi ne povos konsideri vin aŭtoritatulo pri la literaturo angla, antaŭ ol vi estos leginta tiun gloran verkon. Promesu al mi, ke vi legos ĝin tuj. Mi petas tion, ĉar en ĝi troviĝas la plej delikataj, la plej ĉarmaj frazoj pri la plej nobla el ĉiuj homaj sentoj, – vi divenas, ke mi aludas al la amo, – kaj persone mi amas Romeon per mia tuta koro; li estas la plej ĉarma junulo el la tuta romantika literaturo; bela, kuraĝa, ĝentila kaj fidela, li rememorigas min pri sinjoro, kiu, en la nuna momento, estas malpli ol cent mejlojn de ĉi tiu ĉambro.”</p>

 <p id="dc25">“Kompreneble, vi aludas al via estimata edzo,” tuj diris <span class="nomo" lang="und" title="Ne-Esperanta nomo. Lingvo: nespecifita">Brown</span>.</p>

 <p id="dc26">“Tute ne,” respondis ŝi serioze. “Sinjoro <span class="nomo" lang="und" title="Ne-Esperanta nomo. Lingvo: nespecifita">Snap</span> ne ekzistas; li mortis kiam mi ankoraŭ estis juna kaj malsaĝa knabino, kaj jam de longa tempo mi tute ĉesis pensadi pri li. Ne! la persono, kiu plej similas Romeon, laŭ mia opinio, estas – sed mi timas nomi lin antaŭ vi –.” Dirinte tion ŝi kovris sian vizaĝon per naztuko por kaŝi la vangruĝiĝon.</p>

 <p id="dc27"><span class="nomo" lang="und" title="Ne-Esperanta nomo. Lingvo: nespecifita">Brown</span> ankoraŭ sidis maltrankvile apud la tablo, preĝante kviete, sed sincere, ke la terura virino forlasu la ĉambron, sed, malfeliĉe, ŝia intenco estis tute kontraŭa; ŝi rigardis lin de super la naztuko, kaj demandis ĝentile: “Ĉu vi havas la verkon ‘Romeo kaj Julieto’?”</p>

 <p id="dc28">“Jes, ĝi estas en la librujo, mi pruntedonos ĝin al vi kun plezuro,” li respondis iomete espereme.</p>

 <p id="dc29">“Ho, mi ne deziras ĝin pruntepreni, sed kun via permeso mi volas montri al vi la scenon, kiu, laŭ mia opinio, estas la plej grandioza en la tragedio, – se nur,” ŝi aldonis, rigardante lin rekte en la okulojn, “mi vin ne ĝenas.”</p>

 <p id="dc30"><span class="nomo" lang="und" title="Ne-Esperanta nomo. Lingvo: nespecifita">Brown</span> volis diri: “Vi min ĝenas multe, kaj se vi ne foriros tuj mi vin forpuŝos el la ĉambro,” sed antaŭ ol li povis elparoli eĉ unu vorton, la vidvino dankis lin pro la silenta konsento; kaj, eltirinte la libron el la librujo, ŝi sidiĝis apud la malfeliĉa <span class="nomo" lang="und" title="Ne-Esperanta nomo. Lingvo: nespecifita">Brown</span>, kaj malfermis la verkon ĉe la sceno kie Romeo parolas kun Julieto en la ĝardeno. Ŝi legis iom el la tragedio per mallaŭta kaj dolĉa voĉo, kaj <span class="nomo" lang="und" title="Ne-Esperanta nomo. Lingvo: nespecifita">Brown</span> ne povis ne admiri ŝian lertecon; sed post kelkaj minutoj, ŝi faris al li proponon kiu preskaŭ mortigis lin. La propono estis, ke li legu la rolon de Romeo, kaj ŝi mem tiun de Julieto. Eble, li tion estus farinta, sed tuj antaŭ ol Sinjorino <span class="nomo" lang="und" title="Ne-Esperanta nomo. Lingvo: nespecifita">Snap</span> envenis la ĉambron, li estis ekvidinta en la libro “<span class="nomo" lang="und" title="Ne-Esperanta nomo. Lingvo: nespecifita">Pickwick</span>” ilustraĵon, kiu rememorigis lin pri la malfeliĉaj aventuroj de Sinjoro <span class="nomo" lang="und" title="Ne-Esperanta nomo. Lingvo: nespecifita">Pickwick</span> kun Sinjorino <span class="nomo" lang="und" title="Ne-Esperanta nomo. Lingvo: nespecifita">Bardell</span>, tiu ruza vidvino, kiu sukcesis havigi multekostan “kompensaĵon” el tiu estiminda kaj senkulpa sinjoro, pro malplenumo de supozita edziĝa promeso.</p>

 <p id="dc31">Antaŭ ol li povis aŭ akcepti aŭ rifuzi la proponon, ili aŭdis sonoriltinton; la sono kaŭzis al ili tre kontraŭajn sentojn. <span class="nomo" lang="und" title="Ne-Esperanta nomo. Lingvo: nespecifita">Brown</span> esperis, ke la vizitanto petos vidi Sinjorinon <span class="nomo" lang="und" title="Ne-Esperanta nomo. Lingvo: nespecifita">Snap</span> – kaj la vidvino aŭskultis per ambaŭ siaj oreloj, esperante, ke oni faris eraron, kaj tuj foriros al alia domo.</p>

 <p id="dc32">Post minuto (ŝajnis al <span class="nomo" lang="und" title="Ne-Esperanta nomo. Lingvo: nespecifita">Brown</span> preskaŭ monato) la servistino frapis la pordon, kaj sciigis al <span class="nomo" lang="und" title="Ne-Esperanta nomo. Lingvo: nespecifita">Brown</span> ke du sinjoroj deziras vidi lin.</p>

 <p id="dc33">“Estas tre malfrue!” rimarkis la vidvino, “se mi estus vi, mi invitus ilin reveni morgaŭ;” sed la propono ne estis akceptita, ĉar kun la tintado de la sonorilo, iomete da espero kaj kuraĝo revenis en la koron de kompatinda <span class="nomo" lang="und" title="Ne-Esperanta nomo. Lingvo: nespecifita">Brown</span>; kaj li rapide diris: “Sendube la afero estas grava; petu ke ili supreniru, mi petas.”</p>

 <p id="dc34">Kun rideto ĉe la okuloj, la servistino foriris por alkonduki la vizitantojn. Dume, Sinjorino <span class="nomo" lang="und" title="Ne-Esperanta nomo. Lingvo: nespecifita">Snap</span> sin turnis al <span class="nomo" lang="und" title="Ne-Esperanta nomo. Lingvo: nespecifita">Brown</span>, dirante: “Domaĝe estas, ke ni ne povos daŭrigi la tre interesan legadon, sed eble ni tion povos fari en alia okazo. Bonan vesperon, sinjoro, mi lasas vin kun viaj amikoj kaj reiras al mia soleco.”</p>

 <p id="dc35"><span class="nomo" lang="und" title="Ne-Esperanta nomo. Lingvo: nespecifita">Brown</span> respondis: “Bonan vesperon,” kaj tuj poste, kun vera sincereco, esprimis siajn plej korajn dankojn ke oni lin savis el la manoj de tiu terura vidvino.</p>

 </div>

 <div class="chapitro" id="tri-angloj-alilande-2"> <h3 id="dc36">ĈAPITRO II.</h3> <p id="dc37">La vizitantoj estis du malnovaj kaj tre intimaj amikoj de <span class="nomo" lang="und" title="Ne-Esperanta nomo. Lingvo: nespecifita">Brown</span>. Tuj kiam li ekvidis ilin enirantaj la ĉambron, li kuris al ili, kaj, premante samtempe manon de ĉiu, kun granda ĝojo li ekkriis: “Bonvenon, koran bonvenon, miaj karuloj.”</p>

 <p id="dc38">“Kio vin ĝenis?” demandis ambaŭ kune. “Ĉu io grava okazis?”</p>

 <p id="dc39">“Tute ne, tute ne!” li respondis gaje, “sed mi ĝojas vin revidi; sidiĝu, demetu la ĉapelojn, kaj nomu viajn trinkaĵojn.”</p>

 <p id="dc40">La du junuloj rigardis lin per okuloj plenaj de mirego; ŝajnis al ili, ke li suferas de neordinara ekscito, kaj kompreneble ili tre deziris scii la kaŭzon.</p>

 <p id="dc41">“Kion vi preferas, vinon, viskion aŭ kafon?”</p>

 <p id="dc42">“Dankon, mi trinkos kafon,” diris la pli juna viro.</p>

 <p id="dc43">“Mi ankaŭ,” respondis la alia.</p>

 <p id="dc44"><span class="nomo" lang="und" title="Ne-Esperanta nomo. Lingvo: nespecifita">Brown</span> sonorigis, sed tiun ĉi fojon, la servistino envenis anstataŭ la sinjorino.</p>

 <p id="dc45">“Alportu kafon, mi petas,” diris <span class="nomo" lang="und" title="Ne-Esperanta nomo. Lingvo: nespecifita">Brown</span>, ĝentile.</p>

 <p id="dc46">“Jes, sinjoro.”</p>

 <p id="dc47">Post la eliro de la knabino, unu el la amikoj ekkriis: “Nun, rakontu al ni, kio okazis.”</p>

 <p id="dc48"><span class="nomo" lang="und" title="Ne-Esperanta nomo. Lingvo: nespecifita">Brown</span>, ĉiam iom silentema, ruĝiĝis kaj rigardis la aliajn timeme. Post momento, metinte antaŭ ilin cigarojn kaj cigaredojn, li diris malrapide kaj mallaŭte: “Estas nenio rakontinda krom tio, ke kiam vi forlasos tiun ĉi domon, mi intencas vin akompani.”</p>

 <p id="dc49">“Kial? Ĉu Sinjorino <span class="nomo" lang="und" title="Ne-Esperanta nomo. Lingvo: nespecifita">Snap</span> havas intencon similan al tiuj de la aliaj dommastrinoj?”</p>

 <p id="dc50">“Bedaŭrinde, jes, sed, se eble, ŝi estas pli danĝera ol la aliaj.”</p>

 <p id="dc51">“Mia kara <span class="nomo" lang="und" title="Ne-Esperanta nomo. Lingvo: nespecifita">Tom</span>,” respondis la amiko per mok-simpatia voĉo: “mi gardos cin estonte, kaj neniam permesos ke ci iru el mia vido.”</p>

 <p>–</p>

 <p id="dc52">En tiu momento envenis la servistino, kaj dum ŝi aranĝas la tablon, mi uzos la tempon por pli bone prezenti la tri junulojn al miaj legantoj.</p>

 <p id="dc53"><span class="nomo" lang="und" title="Ne-Esperanta nomo. Lingvo: nespecifita">Tom Brown</span>, kiun vi jam konas iomete, estis la malplej juna el la tri. Li ne estis precize junulo, ĉar li estis tridek-kvin-jara. Liaj haroj jam forlasis la kapon, almenaŭ grandparte; sed aliflanke, li estis sufiĉe riĉa por pasigi bonan tempon sen ia laboro. Inter la viroj, oni nomis lin “tre interesa kaj sperta kunulo”; ĉe la virinoj, li estis tro modesta kaj timema por esti ŝatata.</p>

 <p id="dc54">Ĝis antaŭ du jaroj, li loĝadis kun sia fratino, sed kiam ŝi edziniĝis, li luis ĉambrojn ĉe ĉarma sinjorino, la vidvino de unu el liaj amikoj. Post tri monatoj, li forlasis ŝin, ĉar ŝi demandis lin, kial li estas ankoraŭ fraŭlo. En la sekvanta loĝejo kie li trovis sin, li tuj konstatis, ke la mastrino havas la intencon lin kapti por sia malbela kaj maljuna filino; kaj denove li devis serĉi novan hejmon. Fine, en la domo de la ĉarma Sinjorino <span class="nomo" lang="und" title="Ne-Esperanta nomo. Lingvo: nespecifita">Snap</span>, li kredis esti trovinta vere ŝatindan lokon, kaj li restis tie sen timo, ĝis ŝi proponis ke li legu kun ŝi la rolojn el “Romeo kaj Julieto”. Tiam li sciis bone, ke la danĝero estas grava, kaj ke se li ne foriros sen momenta hezito, li estos viktimo de tiu ruza virino, kaj lia libereco estos io pasinta.</p>

 <p id="dc55">Tial, kiam li vidis siajn amikojn, lia ĝojo estis tiel granda kiel la via, kiam vi premis la unuan kison sur la rozajn lipojn de via unua karulino (se la nuna leganto estas unu el la pli dolĉa sekso, eble ŝi havos la afablecon elpreni la inan sufikson el la vorto “karulino” por ke la komparo estu ĝusta).</p>

 <p id="dc56">La pli maljuna, altkreska, beleta kaj bruema el la du vizitantoj estis <span class="nomo" lang="und" title="Ne-Esperanta nomo. Lingvo: nespecifita">Charlie Robinson</span>, kaj kvankam li ne havis privatan renton kiel <span class="nomo" lang="und" title="Ne-Esperanta nomo. Lingvo: nespecifita">Brown</span>, li estis tre feliĉa junulo, ĉar lia patro, fabrikisto en <span class="nomo" lang="und" title="Ne-Esperanta nomo. Lingvo: nespecifita">Manchester</span>, donis al li multe da mono kaj ankaŭ da libertempo; la sola kondiĉo estis, ke <span class="nomo" lang="und" title="Ne-Esperanta nomo. Lingvo: nespecifita">Charlie</span> neniam envenu la oficejojn de la firmo; li faris tion antaŭ kelkaj jaroj, kaj tiel fuŝis la aferojn, ke oni ne povis reordigi ilin dum kelkaj monatoj. Tamen, kvankam ne tre klera, li estis lerta sportulo kaj fama sur la kriketkampoj, k.t.p.</p>

 <p id="dc57">La alia junulo estis nomita <span class="nomo" lang="und" title="Ne-Esperanta nomo. Lingvo: nespecifita">Jack Morris</span>. Li havis nek renton privatan kiel <span class="nomo" lang="und" title="Ne-Esperanta nomo. Lingvo: nespecifita">Brown</span>, nek patron riĉan kiel <span class="nomo" lang="und" title="Ne-Esperanta nomo. Lingvo: nespecifita">Robinson</span>. Tamen, li estis sufiĉe feliĉa, havante gravan pozicion kun granda salajro ĉe la Asocio de Antikvistoj en Londono. Ĉu li estis bela? Tute ne; fakte, laŭ mia opinio, belaj viroj neniam ekzistis; ĉiutage mi renkontas tre multe da belegaj virinoj, sed belegajn aŭ eĉ belajn virojn – neniam. Li amis la legadon kaj la sportojn, amegis la virinojn, kaj ĉiam portis bonhumoran kaj ridetan vizaĝon.</p>

 <p id="dc58">Sed ne estas eble daŭrigi tiun ĉi prezentadon, ĉar jam la kafo estas servita kaj la tri junuloj interparolas pri afero, kiu havas por ni iom da intereso.</p>

 <p id="dc59">“Ŝajnas ke ni alvenis ĝustatempe,” diris <span class="nomo" lang="und" title="Ne-Esperanta nomo. Lingvo: nespecifita">Morris</span>. “Vi deziras foriri por kelkaj semajnoj, kaj <span class="nomo" lang="und" title="Ne-Esperanta nomo. Lingvo: nespecifita">Charlie</span> kaj mi venis precipe por vin inviti fari vojaĝon kun ni.”</p>

 <p id="dc60">“Ne al <span class="nomo" lang="und" title="Ne-Esperanta nomo. Lingvo: nespecifita">Brighton</span> , mi esperas?” demandis <span class="nomo" lang="und" title="Ne-Esperanta nomo. Lingvo: nespecifita">Brown</span>.</p>

 <p id="dc61">“Ne. <span class="nomo" lang="und" title="Ne-Esperanta nomo. Lingvo: nespecifita">Brighton</span> nuntempe ne havas lokon sur la landkarto. Ni intencas ĝin ignori absolute.”</p>

 <p id="dc62">“Ĉu <span class="nomo" lang="und" title="Ne-Esperanta nomo. Lingvo: nespecifita">Scarborough</span>?”</p>

 <p id="dc63">“Ne, nek <span class="nomo" lang="und" title="Ne-Esperanta nomo. Lingvo: nespecifita">Scarborough</span>, nek alia marborda urbo kie vi jam renkontis la terurajn junulinojn; ni veturos alilanden.”</p>

 <p id="dc64">“Ne estas eble,” diris <span class="nomo" lang="und" title="Ne-Esperanta nomo. Lingvo: nespecifita">Brown</span>, vere alarmita. “Vi ne komprenas eĉ unu vorton de ia lingvo krom la angla.”</p>

 <p id="dc65">“Vi eraras multe, maljunulo,” respondis <span class="nomo" lang="und" title="Ne-Esperanta nomo. Lingvo: nespecifita">Robinson</span>. “Ĉu vi forgesas ke mi povas paroli la francan lingvon kiel enlandano?”</p>

 <p id="dc66">“Ĉu vere?” demandis <span class="nomo" lang="und" title="Ne-Esperanta nomo. Lingvo: nespecifita">Brown</span>, ridetante.</p>

 <p id="dc67">“Ĉu vere? Jes, ĉu vere, vi, sentaŭgulo,” kriis <span class="nomo" lang="und" title="Ne-Esperanta nomo. Lingvo: nespecifita">Robinson</span>. “Vi mem scias nenion, kaj kredas ke ĉiuj personoj en la mondo estas egale malkleraj.”</p>

 <p id="dc68">“Ne koleru, <span class="nomo" lang="und" title="Ne-Esperanta nomo. Lingvo: nespecifita">Charlie</span>,” diris <span class="nomo" lang="und" title="Ne-Esperanta nomo. Lingvo: nespecifita">Brown</span>, “se vi vere scias la francan lingvon, mi kore vin gratulas; sed vi ĉiam parolas vian nacian tiel malbone, ke mi neniam estus supozinta, eĉ dum momento, ke vi povus akiri ian scion pri alia.”</p>

 <p id="dc69">“Ĉesigu vian sarkasmon, alie mi liveros vin al la ‘gaja vidvino’.”</p>

 <p id="dc70">“Mi finis,” diris <span class="nomo" lang="und" title="Ne-Esperanta nomo. Lingvo: nespecifita">Brown</span>, etendante la manojn laŭ petega maniero.</p>

 <p id="dc71">“Mi,” daŭrigis <span class="nomo" lang="und" title="Ne-Esperanta nomo. Lingvo: nespecifita">Robinson</span> grave, “mi agos kiel interpretisto en Francujo, kaj <span class="nomo" lang="und" title="Ne-Esperanta nomo. Lingvo: nespecifita">Jack</span> tion faros en Germanujo.”</p>

 <p id="dc72">“<span class="nomo" lang="und" title="Ne-Esperanta nomo. Lingvo: nespecifita">Jack</span>, en Germanujo? Ĉu <span class="nomo" lang="und" title="Ne-Esperanta nomo. Lingvo: nespecifita">Jack</span> scias la germanan lingvon?”</p>

 <p id="dc73">“<em><span class="fremda" lang="de" title="Ne-Esperanta teksto. Lingvo: Germana">Ein wenig</span></em>,” respondis <span class="nomo" lang="und" title="Ne-Esperanta nomo. Lingvo: nespecifita">Morris</span>.</p>

 <p id="dc74">“Kion signifas tio?” demandis <span class="nomo" lang="und" title="Ne-Esperanta nomo. Lingvo: nespecifita">Brown</span>.</p>

 <p id="dc75">“Ho,” diris la alia, iom fiere, “tio signifas ‘iomete’ en la germana lingvo.”</p>

 <p id="dc76">“Ĝi ne signifas multon,” diris <span class="nomo" lang="und" title="Ne-Esperanta nomo. Lingvo: nespecifita">Brown</span>, surprizite; “eble, do, vi ne <em>scias</em> multon?”</p>

 <p id="dc77">“Eble ne, eble jes,” respondis <span class="nomo" lang="und" title="Ne-Esperanta nomo. Lingvo: nespecifita">Morris</span>; “restu vi trankvila ĝis ni alvenos en la ‘<span class="fremda" lang="de" title="Ne-Esperanta teksto. Lingvo: Germana">Vaterland</span>’, kaj tiam, vi povos eltrovi la veran respondon por vi mem.”</p>

 <p id="dc78">“Dankon, mi penos memori tion je la ĝusta tempo,” diris <span class="nomo" lang="und" title="Ne-Esperanta nomo. Lingvo: nespecifita">Brown</span>, “sed ĝis nun, vi ne sciigis min, kien ni estas unue vojaĝontaj, nek pro kia kaŭzo ni vojaĝos; mi atendas la informon, se ne malpacience, almenaŭ kun intereso.”</p>

 <p id="dc79">“Ni tute forgesis tion,” respondis <span class="nomo" lang="und" title="Ne-Esperanta nomo. Lingvo: nespecifita">Robinson</span>, “<span class="nomo" lang="und" title="Ne-Esperanta nomo. Lingvo: nespecifita">Jack</span> estas devigata iri al Parizo por kolekti skribaĵojn por la A.A. kaj, nature, li petis mian helpon.”</p>

 <p id="dc80">“Vian helpon?” ripetis <span class="nomo" lang="und" title="Ne-Esperanta nomo. Lingvo: nespecifita">Brown</span>.</p>

 <p id="dc81">“Ne ĝuste, sed mi proponis lin akompani.”</p>

 <p id="dc82">“Kaj ĉu la patro scias, ke vi intencas iri eksterlanden?”</p>

 <p id="dc83">“Certe, estis necese lin sciigi por havigi plenigitan monujon.”</p>

 <p id="dc84">“Sed post Parizo, kio okazos? Ĉar Parizo ne estas en la ‘<span class="fremda" lang="und" title="Ne-Esperanta teksto. Lingvo: nespecifita">Vaterland</span>’, kie ni atendas aŭdi la elokventajn parolojn de <span class="nomo" lang="und" title="Ne-Esperanta nomo. Lingvo: nespecifita">Jack</span> en la germana lingvo.”</p>

 <p id="dc85">“Nu, post Francujo, ni eble trairos kelkajn aliajn landojn por la profito de la Asocio de Antikvistoj,” aldiris <span class="nomo" lang="und" title="Ne-Esperanta nomo. Lingvo: nespecifita">Morris</span>, kiu ĉiam donis la plenan titolon de la Asocio, anstataŭ paroli pri ĝi kiel la ‘A.A.’ laŭ la maniero de <span class="nomo" lang="und" title="Ne-Esperanta nomo. Lingvo: nespecifita">Robinson</span>.</p>

 <p id="dc86">“Ĉu la A.A. pagos ĉiajn elspezojn?” demandis <span class="nomo" lang="und" title="Ne-Esperanta nomo. Lingvo: nespecifita">Brown</span>.</p>

 <p id="dc87">“Certe,” diris <span class="nomo" lang="und" title="Ne-Esperanta nomo. Lingvo: nespecifita">Robinson</span>.</p>

 <p id="dc88">“Jes, ĉiajn elspezojn,” ripetis <span class="nomo" lang="und" title="Ne-Esperanta nomo. Lingvo: nespecifita">Morris</span>, kaj aldiris mallaŭte, “de sia reprezentanto, kiu, en tiu ĉi okazo, estas mi.”</p>

 <p id="dc89">“Nu, en alia okazo krom la nuna, mi rifuzus iri,” diris <span class="nomo" lang="und" title="Ne-Esperanta nomo. Lingvo: nespecifita">Brown</span>, “sed nuntempe, mi ne ĉikanos pri la loko; mia sola deziro estas forlasi tiun ĉi malbenitan domon; eble, dum niaj vojaĝoj sur la kontinento mi trovos okazon por uzi la lingvon, kiun antaŭ ses monatoj mi ellernis diligente.”</p>

 <p id="dc90">“Kiu lingvo estas tiu?”</p>

 <p id="dc91">“La dua lingvo por ĉiuj!”</p>

 <p id="dc92">“Mi ne komprenas,” diris <span class="nomo" lang="und" title="Ne-Esperanta nomo. Lingvo: nespecifita">Robinson</span>; “ŝajnas al mi, ke la vidvino ‘malordigis vian cerbon’.”</p>

 <p id="dc93">“Ne aludu al ŝi, mi petas,” respondis <span class="nomo" lang="und" title="Ne-Esperanta nomo. Lingvo: nespecifita">Brown</span>; “mi parolas pri Esperanto, kaj mi povas certigi al vi, ke ĝi estas la plej mirinda lingvo en la mondo.”</p>

 <p id="dc94">“Mi ne povas toleri vin plu,” respondis <span class="nomo" lang="und" title="Ne-Esperanta nomo. Lingvo: nespecifita">Robinson</span>; “donu al mi glason da ĉerizbrando antaŭ ol mi mortos.”</p>

 <p id="dc95"><span class="nomo" lang="und" title="Ne-Esperanta nomo. Lingvo: nespecifita">Brown</span>, puŝinte la likvorujon al li, daŭrigis: “Mi ne parolos plu pri Esperanto, sed eble, kiam vi malsukcesos interkompreniĝi per la franca kaj germana lingvoj, mi povos ĝin uzi profite.”</p>

 <p id="dc96">“Brave, ni trinku sukceson al Esperanto, kaj al ĝia fama subtenanto, profesoro <span class="nomo" lang="und" title="Ne-Esperanta nomo. Lingvo: nespecifita">Brown</span>,” kriis <span class="nomo" lang="und" title="Ne-Esperanta nomo. Lingvo: nespecifita">Robinson</span>, alfrapante sian glason al tiu de <span class="nomo" lang="und" title="Ne-Esperanta nomo. Lingvo: nespecifita">Morris</span>.</p>

 <p id="dc97">“Vivu Esperanto!” ili kriis ridante.</p>

 <p id="dc98">“Mi dankas,” diris <span class="nomo" lang="und" title="Ne-Esperanta nomo. Lingvo: nespecifita">Brown</span>, serioze, “kaj nun, eble vi diros al mi, kiamaniere ni povos ŝteliri el tiu ĉi domo sen la scio de la mastrino.”</p>

 <p id="dc99">“Mi aranĝos tion,” diris <span class="nomo" lang="und" title="Ne-Esperanta nomo. Lingvo: nespecifita">Robinson</span>, “ne timu.”</p>

 <p id="dc100">Li tuj sonorigis, kaj petis la servistinon diri, ke la sinjorino envenu por sciiĝi pri grava novaĵo. <span class="nomo" lang="und" title="Ne-Esperanta nomo. Lingvo: nespecifita">Brown</span> paliĝis, kaj sidiĝis kiel eble plej malproksime de la pordo. Sed <span class="nomo" lang="und" title="Ne-Esperanta nomo. Lingvo: nespecifita">Robinson</span> fumis cigaredon kaj ŝajnis tre ĝui la okazon.</p>

 <p id="dc101">“Mi estas la solicitoro de Sinjoro <span class="nomo" lang="und" title="Ne-Esperanta nomo. Lingvo: nespecifita">Brown</span>,” diris li al Sinjorino <span class="nomo" lang="und" title="Ne-Esperanta nomo. Lingvo: nespecifita">Snap</span>, salutinte tiun surprizitan vidvinon, “kaj kun profunda bedaŭro mi devas sciigi al vi, ke sekve de terura malfeliĉo en Ameriko li perdis multe da mono. Liaj aferoj postulas, ke li tuj forlasu Anglujon, kaj tial li estos devigata forlasi viajn ĉarmajn ĉambrojn. Do mi petas, ke vi tuj preparu la kalkulon kontraŭ li, kaj mi pagos ĝin; liajn havojn mi forportigos morgaŭ.”</p>

 <p id="dc102">Sinjorino <span class="nomo" lang="und" title="Ne-Esperanta nomo. Lingvo: nespecifita">Snap</span> estis tro mirigita por fari konvenan respondon, kaj, salutinte al <span class="nomo" lang="und" title="Ne-Esperanta nomo. Lingvo: nespecifita">Robinson</span>, ŝi murmuris ion, kion la junuloj ne povis kompreni, kaj foriris; ŝi jam ne bedaŭris la interrompitan legadon, sed eĉ sentis iom da simpatio pro la malfeliĉa sorto de <span class="nomo" lang="und" title="Ne-Esperanta nomo. Lingvo: nespecifita">Brown</span>.</p>

 <p id="dc103">Samtempe, <span class="nomo" lang="und" title="Ne-Esperanta nomo. Lingvo: nespecifita">Brown</span> kaj <span class="nomo" lang="und" title="Ne-Esperanta nomo. Lingvo: nespecifita">Morris</span> salutis sian amikon, kaj repleniginte la glasojn, toastis la sanon de “la plej granda mensogisto en la mondo”.</p>

 </div>

 <div class="chapitro" id="tri-angloj-alilande-3"> <h3 id="dc104">ĈAPITRO III.</h3> <p id="dc105">La vaporŝipo alproksimiĝis malrapide al la kajo, kaj la vojaĝantoj malpacience atendis la momenton, en kiu ili povos elŝipiĝi; ĉar la transiro, kvankam ne longa, maltrankviligis ĉiujn. Inter tiuj, kiuj suferis plej terure, estis Sinjoroj <span class="nomo" lang="und" title="Ne-Esperanta nomo. Lingvo: nespecifita">Brown</span>, <span class="nomo" lang="und" title="Ne-Esperanta nomo. Lingvo: nespecifita">Robinson</span> kaj <span class="nomo" lang="und" title="Ne-Esperanta nomo. Lingvo: nespecifita">Morris</span>.</p>

 <p id="dc106"><span class="nomo" lang="und" title="Ne-Esperanta nomo. Lingvo: nespecifita">Brown</span>, kiam li parolis (kio ne ofte okazis), nur povis plende diri: “La proponinto de tiu ĉi vojaĝo devus esti malliberigata ĝis la morto.” <span class="nomo" lang="und" title="Ne-Esperanta nomo. Lingvo: nespecifita">Robinson</span> murmuris jene: “Mi mortigos <span class="nomo" lang="und" title="Ne-Esperanta nomo. Lingvo: nespecifita">Morris</span> tuj kiam ni alvenos teren. Kial li petis min transiri tiun malbenitan markolon, mi ne povas imagi; mi ruĝe kolorigos liajn harojn.” Se estus eble, <span class="nomo" lang="und" title="Ne-Esperanta nomo. Lingvo: nespecifita">Morris</span> suferis eĉ pli ol liaj amikoj, kaj ne povis paroli eĉ unu vorton.</p>

 <p id="dc107">Ŝajnis al la suferantoj, ke la vojaĝo estas eterna, sed fine la ŝipo trankviliĝis, kaj la elirado komenciĝis. De tiu momento, la vigleco reaperis ĉe ĉiuj.</p>

 <p id="dc108">Ĉe la dogano nek <span class="nomo" lang="und" title="Ne-Esperanta nomo. Lingvo: nespecifita">Morris</span> nek <span class="nomo" lang="und" title="Ne-Esperanta nomo. Lingvo: nespecifita">Brown</span> trovis ian malfacilaĵon. Oficisto diris france ion, kion ili ne komprenis, kaj sekve ne alrespondis. Tiam, per kreto, li faris signon sur la pakaĵojn, kaj permesis la trairadon. Ĉe <span class="nomo" lang="und" title="Ne-Esperanta nomo. Lingvo: nespecifita">Robinson</span> estis tute alie; kredante ke lia scio de la franca lingvo estas bona, al la demando <em>“<span class="fremda" lang="fr" title="Ne-Esperanta teksto. Lingvo: Franca">Avez-vous quelque chose à déclarer?</span>”</em> li respondis:</p>

 <p id="dc109"><em>“<span class="fremda" lang="fr" title="Ne-Esperanta teksto. Lingvo: Franca">Bonjour, monsieur, êtes-vous en bonne santé?</span>”</em></p>

 <p id="dc110"><em>“<span class="fremda" lang="fr" title="Ne-Esperanta teksto. Lingvo: Franca">Répondez à ma question, s’il vous plaît, monsieur. Avez-vous du tabac?</span>”</em></p>

 <p id="dc111"><em>“<span class="fremda" lang="fr" title="Ne-Esperanta teksto. Lingvo: Franca">Tabac? Certainement</span>;</em> ĉu vi prenos cigaron, aŭ cigaredon?” respondis <span class="nomo" lang="und" title="Ne-Esperanta nomo. Lingvo: nespecifita">Robinson</span>, angle, sed tuj ripetante la demandon laŭ lia kapablo france.</p>

 <p id="dc112">La oficisto ne kaŝis sian malplezuron kaj malpaciencon, kaj kun koleraj gestoj ripetis kaj reripetis la demandon, <em>“<span class="fremda" lang="fr" title="Ne-Esperanta teksto. Lingvo: Franca">Avez-vous quelque chose à déclarer?</span>”</em></p>

 <p id="dc113"><span class="nomo" lang="und" title="Ne-Esperanta nomo. Lingvo: nespecifita">Robinson</span>, komprenante nur unu vorton el dek, komencis senti sin iom maltrankvila, kaj ĉirkaŭrigardis por vidi, kio okazis ĉe <span class="nomo" lang="und" title="Ne-Esperanta nomo. Lingvo: nespecifita">Morris</span> kaj <span class="nomo" lang="und" title="Ne-Esperanta nomo. Lingvo: nespecifita">Brown</span>. Ne vidante ilin – ili jam sidis en la rapida vagonaro por Parizo, – li ekkriis laŭte: “Ĉu ĉeestas Anglo, kiu komprenas la francan lingvon?”</p>

 <p id="dc114">Malgranda knabo alproksimiĝis, kaj diris: “Mi komprenas; kion vi volas, sinjoro?”</p>

 <p id="dc115">“Bonvolu demandi al tiu ĉi malsaĝulo, kion li deziras ke mi faru?”</p>

 <p id="dc116">La knabo sin turnis al la oficisto, kaj diris ĝentile: “La sinjoro ne povas paroli france, sed sciigas min ke li havas nenion deklareblan.”</p>

 <p id="dc117">Tuj la oficisto faris la kutiman signon sur la pakaĵon, kaj turnis la atenton al alia vojaĝanto. Dankinte la knabeton, <span class="nomo" lang="und" title="Ne-Esperanta nomo. Lingvo: nespecifita">Robinson</span> kuris kiel eble plej rapide el la loko, kaj baldaŭ trovis la kunulojn en la vagonaro.</p>

 <p id="dc118">“Kio prokrastigis vin?” ili demandis.</p>

 <p id="dc119">“Ho, mi nur restis kelkajn momentojn por diri al la oficisto, kion mi opinias pri li.”</p>

 <p id="dc120">“Ĉu li vin maltrankviligis?”</p>

 <p id="dc121">“Tute ne, kontraŭe, mi maltrankviligis lin; tiuj Francoj ĉiam penas trompi la Anglojn, sed li malĝuste elektis, kiam li penis rabi de mi.”</p>

 <p id="dc122">“Sed neniu rabis de ni,” diris <span class="nomo" lang="und" title="Ne-Esperanta nomo. Lingvo: nespecifita">Morris</span>, “la oficisto estis tre ĝentila.”</p>

 <p id="dc123">“Vi estis la escepto je la regulo.”</p>

 <p id="dc124">“Sed kio okazis? Klarigu, mi petas.”</p>

 <p id="dc125">“La trompisto deziris, ke mi pagu iom – mi forgesis kiom, – antaŭ ol permesi ke mi foriru; sed kiam mi respondis per la franca lingvo kaj minacis skribi al lia registaro pri lia malbona konduto, li sin senkulpigis kaj petis ke mi lin pardonu; mi esperas, ke la afero estos bona instruo por li.”</p>

 <p id="dc126">“Tre bone,” diris <span class="nomo" lang="und" title="Ne-Esperanta nomo. Lingvo: nespecifita">Morris</span>, “vi agis bonege; kaj vi jam montris al ni, ke dum nia restado en Francujo, ne timinda estos iu aŭ io.”</p>

 <p id="dc127">Ili ripozis komforte sur la seĝoj dum iom da tempo, atendante la foriron de la vagonaro, kiam voĉo ekkriis: <em>“<span class="fremda" lang="fr" title="Ne-Esperanta teksto. Lingvo: Franca">Oreillers! Oreillers! Voulez-vous des oreillers?</span>”</em></p>

 <p id="dc128">“Kio estas tio?” demandis <span class="nomo" lang="und" title="Ne-Esperanta nomo. Lingvo: nespecifita">Brown</span>.</p>

 <p id="dc129">“Estas virino, kiu vendas fruktojn,” respondis <span class="nomo" lang="und" title="Ne-Esperanta nomo. Lingvo: nespecifita">Robinson</span>, senpense.</p>

 <p id="dc130">“Fruktojn?” diris <span class="nomo" lang="und" title="Ne-Esperanta nomo. Lingvo: nespecifita">Morris</span>, “tio estas precize je mia gusto; bonvolu aĉeti por mi vinberojn.”</p>

 <p id="dc131">“Eble ŝi ne havas vinberojn,” diris <span class="nomo" lang="und" title="Ne-Esperanta nomo. Lingvo: nespecifita">Robinson</span>, timante, ke eble la virino ne estas fruktvendistino.</p>

 <p id="dc132">“Ne grave, aĉetu, kion ŝi havas.”</p>

 <p id="dc133">Antaŭ ol <span class="nomo" lang="und" title="Ne-Esperanta nomo. Lingvo: nespecifita">Robinson</span> povis stariĝi, la virino alvenis al la fenestro de la kupeo, kaj vidante, ke la junuloj estas Angloj, ŝi diris en ilia lingvo: “Ĉu vi deziras kapkusenojn, sinjoroj?”</p>

 <p id="dc134"><span class="nomo" lang="und" title="Ne-Esperanta nomo. Lingvo: nespecifita">Brown</span> kaj <span class="nomo" lang="und" title="Ne-Esperanta nomo. Lingvo: nespecifita">Morris</span> unue rigardis la virinon, poste la amikon, kaj <span class="nomo" lang="und" title="Ne-Esperanta nomo. Lingvo: nespecifita">Brown</span> diris: “<span class="nomo" lang="und" title="Ne-Esperanta nomo. Lingvo: nespecifita">Charlie</span>, vi estas mirinda mensogulo.”</p>

 <p id="dc135"><span class="nomo" lang="und" title="Ne-Esperanta nomo. Lingvo: nespecifita">Robinson</span> penis klarigi la aferon kiel ŝercon, sed vidante la ekenvenon de la knabo, kiu helpis lin ĉe la dogano, li subite endormiĝis, kaj ne vekiĝis ĝis post la foriro de la knabo ĉe Rouen.</p>

 <p id="dc136">Alveninte Parizon, <span class="nomo" lang="und" title="Ne-Esperanta nomo. Lingvo: nespecifita">Robinson</span>, per miksaĵo de la angla kaj franca lingvoj, diris al portisto: “<em><span class="fremda" lang="fr" title="Ne-Esperanta teksto. Lingvo: Franca">Mettez-vous</span></em> tiujn pakaĵojn sur veturilon, <em><span class="fremda" lang="fr" title="Ne-Esperanta teksto. Lingvo: Franca">s’il vous plaît</span></em>.”</p>

 <p id="dc137">La viro rigardis lin tute surprizite, kaj respondis: “Pardonu, sinjoro, sed mi ne komprenas la anglan lingvon.”</p>

 <p id="dc138"><span class="nomo" lang="und" title="Ne-Esperanta nomo. Lingvo: nespecifita">Robinson</span> preskaŭ ekhavis epilepsian atakon kaj ekkriis: “Vi malsaĝulo! mi parolis france, ne angle; ĉu vi ne povas kompreni vian patran lingvon? Aŭskultu min atente – <em><span class="fremda" lang="fr" title="Ne-Esperanta teksto. Lingvo: Franca">Mettez-vous</span></em> tiujn, ne, <em><span class="fremda" lang="fr" title="Ne-Esperanta teksto. Lingvo: Franca">cettes bagages</span></em>, – jes, tio estas prava – sur veturilon, – ne, ne veturilon, mi tute forgesas la francan vorton kiu signifas ‘taksio’.”</p>

 <p id="dc139"><em>“<span class="fremda" lang="fr" title="Ne-Esperanta teksto. Lingvo: Franca">Monsieur désire-t-il un taxi?</span>”</em> demandis la portisto.</p>

 <p id="dc140"><em>“<span class="fremda" lang="fr" title="Ne-Esperanta teksto. Lingvo: Franca">Oui, oui, vite</span>,”</em> respondis <span class="nomo" lang="und" title="Ne-Esperanta nomo. Lingvo: nespecifita">Robinson</span> gaje, kaj post kelkaj minutoj, li kaj liaj amikoj sin trovis en veturilo, irantaj rapide al la <em>“<span class="nomo" lang="und" title="Ne-Esperanta nomo. Lingvo: nespecifita">Hôtel de Londres</span>”</em>. <span class="nomo" lang="und" title="Ne-Esperanta nomo. Lingvo: nespecifita">Robinson</span>, por eviti pluajn malkompreniĝojn, donis al la veturigisto karton sur kiu estis skribita la adreso de la hotelo.</p>

 <p id="dc141">“Ĉu mi ne bonege aranĝis la aferon?” demandis <span class="nomo" lang="und" title="Ne-Esperanta nomo. Lingvo: nespecifita">Robinson</span>, ripozante en la veturilo, kvazaŭ li estus la sola posedanto de la ‘gaja urbego’.</p>

 <p id="dc142">“Jes, bonege,” diris <span class="nomo" lang="und" title="Ne-Esperanta nomo. Lingvo: nespecifita">Brown</span>, “kvankam unue mi timis, ke la portisto neniam povos vin kompreni.”</p>

 <p id="dc143">“Ho, kion vi atendas? Li nek komprenas, nek parolas la bonstilan lingvon; li estas nur duone edukita viro,” klarigis <span class="nomo" lang="und" title="Ne-Esperanta nomo. Lingvo: nespecifita">Robinson</span>.</p>

 <p id="dc144">Alveninte la hotelon, ili ekeliris la veturilon, sed la hotela pordisto demandis al <span class="nomo" lang="und" title="Ne-Esperanta nomo. Lingvo: nespecifita">Brown</span>: “Ĉu vi jam mendis la ĉambrojn, sinjoro?”</p>

 <p id="dc145">“Kial?”</p>

 <p id="dc146">“Ĉar, se ne, mi bedaŭras diri, sinjoroj, ke ni ne havas nuntempe neokupatajn ĉambrojn.”</p>

 <p id="dc147">“Nu, ni devas iri al alia hotelo, <span class="nomo" lang="und" title="Ne-Esperanta nomo. Lingvo: nespecifita">Charlie</span>,” daŭrigis <span class="nomo" lang="und" title="Ne-Esperanta nomo. Lingvo: nespecifita">Brown</span>; “diru al la veturigisto, ke li konduku nin al la hotelo <em><span class="nomo" lang="und" title="Ne-Esperanta nomo. Lingvo: nespecifita">Petrograd</span></em>.”</p>

 <p id="dc148">Ne estas necese daŭrigi la rakonton pri iliaj aventuroj dum la serĉado pri dormoĉambroj. Post du horoj, dum kiuj ili faris ĉirkaŭ dudek sensukcesajn vizitojn, ili havigis bonajn ĉambrojn en la <em>“Hotelo Zamenhof”</em>, kie ĉiuj parolas, krom la nacian, la internacian lingvon.</p>

 <p id="dc149"><span class="nomo" lang="und" title="Ne-Esperanta nomo. Lingvo: nespecifita">Robinson</span> eniris la fumejon kaj mendis por si mem glason da biero.</p>

 <p id="dc150">“Ĉu vi preferas la fremdan bieron, sinjoro?”</p>

 <p id="dc151">“Certe ne,” li respondis, “alportu al mi la anglan.”</p>

 <p id="dc152">La kelnero iris sian vojon ridetante, kaj <span class="nomo" lang="und" title="Ne-Esperanta nomo. Lingvo: nespecifita">Brown</span> haltigis lin por demandi la kialon. Kompreneble, <span class="nomo" lang="und" title="Ne-Esperanta nomo. Lingvo: nespecifita">Brown</span> ne parolis al li france, pro tio ke li ne povis; sed li ekvidis verdan stelon sur la vesto de la viro, la stelon, kiu montras al ĉiuj, ke la portanto parolas la lingvon internacian. Al la demando de <span class="nomo" lang="und" title="Ne-Esperanta nomo. Lingvo: nespecifita">Brown</span>, la kelnero respondis: “La sinjoro deziras ne <em>fremdan</em> bieron, sed <em>anglan</em>; sed li forgesas, ke nuntempe li estas en Francujo.”</p>

 <p id="dc153">“Evidente,” respondis <span class="nomo" lang="und" title="Ne-Esperanta nomo. Lingvo: nespecifita">Brown</span>. “Ĉu en la hotelo estas multaj personoj, kiuj parolas Esperante?”</p>

 <p id="dc154">“Ne multaj, sed almenaŭ dudek, kaj ili estas el diversaj landoj. Ĉu vi deziras konatiĝi kun iu el ili, sinjoro?”</p>

 <p id="dc155">“Ne ankoraŭ, ĉar ĝis nun mi neniam interparolis, kaj mi timas, ke mi ne povos kompreni, nek komprenigi min.”</p>

 <p id="dc156">“Vi timas senkaŭze, sinjoro, ĉar mi komprenas ĉiun vorton vian sen malfacileco; tamen, mi povas trovi samideanojn por vi kiam vi deziros.”</p>

 <p id="dc157">En tiu momento, <span class="nomo" lang="und" title="Ne-Esperanta nomo. Lingvo: nespecifita">Morris</span> alproksimiĝis ilin kaj la kelnero foriris. <span class="nomo" lang="und" title="Ne-Esperanta nomo. Lingvo: nespecifita">Morris</span> diris: “Ĉu li komprenas la anglan lingvon?”</p>

 <p id="dc158">“Certe, kaj ankaŭ la internacian.”</p>

 <p id="dc159">“Kion vi volas aludi per ‘la internacia’?”</p>

 <p id="dc160">“Esperanton.”</p>

 <p id="dc161">“Ho, ĉesigu la ŝercon, kaj helpu min trovi personojn kiuj parolas france; <span class="nomo" lang="und" title="Ne-Esperanta nomo. Lingvo: nespecifita">Charlie</span> ŝajnigas, ke la hotelo ne estas taŭga por li, tial ke ĉiuj parolas angle, kaj li ne havas okazon utiligi la francan lingvon.”</p>

 <p id="dc162"><span class="nomo" lang="und" title="Ne-Esperanta nomo. Lingvo: nespecifita">Robinson</span> ŝajnigis tion tuj kiam li trovis, ke ne ekzistas okazo por paroli france; poste, li bedaŭris tiun konfeson, ĉar <span class="nomo" lang="und" title="Ne-Esperanta nomo. Lingvo: nespecifita">Morris</span> kaj <span class="nomo" lang="und" title="Ne-Esperanta nomo. Lingvo: nespecifita">Brown</span> alkondukis al li preskaŭ dekduon da vizitantoj, kiuj ne nur deziris paroli france, sed povis tion fari flue kaj elokvente. Inter ili, estis sinjorino, kiu demandis lin france: “Ĉu vi opinias ke la romanoj de la glora <span class="nomo" lang="und" title="Ne-Esperanta nomo. Lingvo: nespecifita">Balzac</span> estas pli bonaj ol tiuj de la egale glora <span class="nomo" lang="und" title="Ne-Esperanta nomo. Lingvo: nespecifita">Victor Hugo</span>?”</p>

 <p id="dc163">Li ne sciis, ĉu ŝi parolis pri sciencistoj, krimuloj, aŭ kurĉevaloj, sed li ne havis sufiĉe da kuraĝo por tion konfesi; do, li respondis ĝentile: “Jes, mi tiel opinias.”</p>

 <p id="dc164">Ŝajne la sinjorino ankaŭ kredis tion, kaj efektive en tiu tempo ŝi preparis verkaĵon pri la du famaj verkistoj, por nova libro, kiun ŝi, lerta kaj bone konata nederlanda aŭtorino, intencis eldoni; ĉarmita pro la respondo de <span class="nomo" lang="und" title="Ne-Esperanta nomo. Lingvo: nespecifita">Robinson</span> ŝi lin invitis alkonduki liajn amikojn por trinki kafon kun ŝi, kaj poste, ŝi prezentis al <span class="nomo" lang="und" title="Ne-Esperanta nomo. Lingvo: nespecifita">Morris</span> kaj <span class="nomo" lang="und" title="Ne-Esperanta nomo. Lingvo: nespecifita">Robinson</span> siajn du belegajn nevinojn, la fraŭlinoj <span class="nomo" lang="und" title="Ne-Esperanta nomo. Lingvo: nespecifita">Roza</span> kaj <span class="nomo" lang="und" title="Ne-Esperanta nomo. Lingvo: nespecifita">Dora Dufer</span> el Hago.</p>

 <p id="dc165"><span class="nomo" lang="und" title="Ne-Esperanta nomo. Lingvo: nespecifita">Brown</span> ne akompanis ilin, ĉar li pretekstis, ke li havas gravan leteron por skribi. La du aliaj restadis longe kaj pasigis tre agrablan vesperon, ĉar la junulinoj estis tre amindaj, belaj kaj spritaj; kaj tuj antaŭ la disiĝo, ili aranĝis veturi kune al la <em><span class="nomo" lang="und" title="Ne-Esperanta nomo. Lingvo: nespecifita">Bois de Boulogne</span></em> la sekvantan tagon.</p>

 <p id="dc166">“Ĉu <span class="nomo" lang="und" title="Ne-Esperanta nomo. Lingvo: nespecifita">Tom</span> konsentos iri kun ili?” Tiu estis la demando, kiu prezentiĝis al <span class="nomo" lang="und" title="Ne-Esperanta nomo. Lingvo: nespecifita">Morris</span> kaj <span class="nomo" lang="und" title="Ne-Esperanta nomo. Lingvo: nespecifita">Robinson</span> kiam la aranĝoj estis jam faritaj. Se nur li irus, la afero estus granda sukceso, ĉar li povus sidi kun la onklino, dum la aliaj farus promenadon.</p>

 <p id="dc167">“Ĉu vi intencas inviti lin hodiaŭ vespere?” demandis <span class="nomo" lang="und" title="Ne-Esperanta nomo. Lingvo: nespecifita">Robinson</span>.</p>

 <p id="dc168">“Kial mi? kial ne vi?”</p>

 <p id="dc169">“Ho, vi povus tion fari pli bone ol mi; krom tio mi devas aranĝi pri la veturiloj,” li aldiris serioze.</p>

 <p id="dc170">“Tio ne estas grava, ĉar ĉiuj parolas angle en tiu ĉi hotelo.”</p>

 <p id="dc171">“Ĉu vi timas, kion <span class="nomo" lang="und" title="Ne-Esperanta nomo. Lingvo: nespecifita">Tom</span> diros pri la afero?”</p>

 <p id="dc172">“Tute ne,” respondis <span class="nomo" lang="und" title="Ne-Esperanta nomo. Lingvo: nespecifita">Morris</span>.</p>

 <p id="dc173">“Nu, mi ja timas,” diris <span class="nomo" lang="und" title="Ne-Esperanta nomo. Lingvo: nespecifita">Robinson</span>, ridante; “sekve, vi estas la viro taŭga por la tasko.”</p>

 <p id="dc174">“Kial mi ne parolis la veron?” diris <span class="nomo" lang="und" title="Ne-Esperanta nomo. Lingvo: nespecifita">Morris</span>; “tamen mi invitos lin, – sed mi ne invitos lin ĝis morgaŭ.” Dirinte tion, li rapide supreniris la ŝtuparon kaj eniris sian dormoĉambron. <span class="nomo" lang="und" title="Ne-Esperanta nomo. Lingvo: nespecifita">Robinson</span>, metinte cigaredon inter la lipojn, estis sekvonta lin, kiam sinjoro kuris al li, kaj diris: <em>“<span class="fremda" lang="fr" title="Ne-Esperanta teksto. Lingvo: Franca">Pardon, Monsieur, vous parlez français, n’est-ce pas?</span>”</em></p>

 <p id="dc175"><em>“<span class="fremda" lang="fr" title="Ne-Esperanta teksto. Lingvo: Franca">Un peu</span>,”</em> respondis <span class="nomo" lang="und" title="Ne-Esperanta nomo. Lingvo: nespecifita">Robinson</span> mallaŭte.</p>

 <p id="dc176"><em>“<span class="fremda" lang="fr" title="Ne-Esperanta teksto. Lingvo: Franca">En ce cas, voulez-vous avoir l’obligeance de me changer un billet de cent francs?</span>”</em></p>

 <p id="dc177">Kompatinda <span class="nomo" lang="und" title="Ne-Esperanta nomo. Lingvo: nespecifita">Robinson</span> apenaŭ komprenis unu vorton, sed vidante la bankbileton en la mano de la sinjoro, li tuj divenis, kion li deziris. Tial li eltiris el la poŝo plenmanon da moneroj kaj komencis kalkuli la ĝustan sumon, kiam la administranto de la hotelo envenis la ĉambron. <span class="nomo" lang="und" title="Ne-Esperanta nomo. Lingvo: nespecifita">Robinson</span> paŭzis kaj diris: “Eble vi pli bone povas ŝanĝi bankbileton ol mi, ĉar mi havas nur cent frankojn kaj mi mem ilin bezonas.”</p>

 <p id="dc178">“Mi tion faros kun plezuro,” respondis la administranto, sed kiam li sin turnis al la posedanto de la bileto, li ne povis lin vidi. Ĉu estas necese aldiri ke la bankbileto estis falsaĵo, kaj la “sinjoro” ordinara fripono?</p>

 <p id="dc179">La administranto gratulis <span class="nomo" lang="und" title="Ne-Esperanta nomo. Lingvo: nespecifita">Robinson</span> pri lia “bonŝanco,” kaj petis, ke li diru nenion pri la afero al iu en la hotelo. Doninte la petitan promeson kun granda plezuro, tial ke li mem ankaŭ deziregis ke neniu sciiĝu pri ĝi, <span class="nomo" lang="und" title="Ne-Esperanta nomo. Lingvo: nespecifita">Robinson</span> eniris sian dormoĉambron kaj diris: “Malbenon je ĉiuj fremdaj lingvoj; mi bedaŭras, ke mi iam ŝajnigis scii ion pri ili.”</p>

 </div>

 <div class="chapitro" id="tri-angloj-alilande-4"> <h3 id="dc180">ĈAPITRO IV.</h3> <p id="dc181">La morgaŭan matenon, <span class="nomo" lang="und" title="Ne-Esperanta nomo. Lingvo: nespecifita">Morris</span> klarigis al <span class="nomo" lang="und" title="Ne-Esperanta nomo. Lingvo: nespecifita">Brown</span> la proponitan veturon tra la <em><span class="nomo" lang="und" title="Ne-Esperanta nomo. Lingvo: nespecifita">Bois de Boulogne</span></em>, sed la amiko preskaŭ sufokiĝis pro indigno, kaj respondis: “Tute ne! neniam! mi venis al Francujo por eviti la kaptilon de ruzema vidvino, kaj tuj post mia alveno, vi kuraĝas proponi, ke mi veturu kune kun nederlanda vidvino, grasa, malbela, kaj patrino de du egale grasaj kaj malbelaj filinoj –”</p>

 <p id="dc182">“Ne, ne, ŝi ne estas la patrino de la junulinoj, ŝi –”</p>

 <p id="dc183">“Patrino, aŭ fratino! tio ne estas grava, ili estas –”</p>

 <p id="dc184">“Ŝi estas ilia onklino, kaj ili estas ĉarmoplenaj! Fraŭlino <span class="nomo" lang="und" title="Ne-Esperanta nomo. Lingvo: nespecifita">Roza</span> estas sendube unu el la plej belegaj junulinoj, kiujn mi ĝis nun renkontis, kaj mi opinias ke –”</p>

 <p id="dc185">“Via opinio ne havas ian valoron; kiel abelo, vi flugas de floro al floro kaj –”</p>

 <p id="dc186">“Tio ne estas vera,” interrompis <span class="nomo" lang="und" title="Ne-Esperanta nomo. Lingvo: nespecifita">Morris</span> forte ekscitita, “vi scias, ke mi –”</p>

 <p id="dc187">“Mi scias tion, kaj nur tion,” diris <span class="nomo" lang="und" title="Ne-Esperanta nomo. Lingvo: nespecifita">Brown</span>, kun egala viveco, “ke mi neniam konsentos veturi kune kun viaj tri grasaj nederlandaj virinoj, ĉiu sufiĉe maljuna por esti via patrino; kaj se unu el ili sin prezentus antaŭ mi nun, mi tuj dirus ĉe ŝia vizaĝo –”</p>

 <p id="dc188">“Bonan tagon, miaj karaj amikoj,” interrompis Sinjorino <span class="nomo" lang="und" title="Ne-Esperanta nomo. Lingvo: nespecifita">Dufer</span>, kiu alproksimiĝis tute neatendite.</p>

 <p id="dc189">“Bonan tagon, estimata sinjorino, kiel vi fartas?” demandis <span class="nomo" lang="und" title="Ne-Esperanta nomo. Lingvo: nespecifita">Morris</span>. “Ĉu la fraŭlinoj ankaŭ estas bonfartaj?”</p>

 <p id="dc190">“Jes, dankon, sed mi ne povas ilin trovi; jen estas telegramo, kiun mi deziras sendi al mia edzo, kaj unu el ili devus preni ĝin al la poŝtoficejo.”</p>

 <p id="dc191">“Bonvolu permesi al mi forsendi ĝin?” petis <span class="nomo" lang="und" title="Ne-Esperanta nomo. Lingvo: nespecifita">Morris</span>, ĝentile.</p>

 <p id="dc192">“Mil dankojn, sinjoro, se tio ne ĝenos vin.”</p>

 <p id="dc193"><span class="nomo" lang="und" title="Ne-Esperanta nomo. Lingvo: nespecifita">Morris</span> forkuris al la poŝtejo, kaj la sinjorino sin turnis al <span class="nomo" lang="und" title="Ne-Esperanta nomo. Lingvo: nespecifita">Brown</span>, dirante: “Ĉu ni havos la plezuron vin vidi hodiaŭ posttagmeze, sinjoro? Ni intencas veturi al la <em><span class="nomo" lang="und" title="Ne-Esperanta nomo. Lingvo: nespecifita">Bois</span></em>!”</p>

 <p id="dc194">“Jes, tre certe,” respondis <span class="nomo" lang="und" title="Ne-Esperanta nomo. Lingvo: nespecifita">Brown</span>. “Mia amiko ĵus sciigis min pri la afero, kaj mi atendas la promenadon kun multe da plezuro.”</p>

 <p id="dc195">“Ankaŭ mi,” diris la sinjorino, “ĉar mi havos la ĝojon daŭrigi la diskuton pri la meritoj de <span class="nomo" lang="und" title="Ne-Esperanta nomo. Lingvo: nespecifita">Balzac</span> kun via ĉarma amiko, Sinjoro <span class="nomo" lang="und" title="Ne-Esperanta nomo. Lingvo: nespecifita">Robinson</span>, dum vi babilados pri malpli gravaj aferoj kaj temoj kun miaj nevinoj.”</p>

 <p id="dc196">“Kun viaj nevinoj, sinjorino! ĉu vi ne estas la fratino de la du aliaj junulinoj?” demandis <span class="nomo" lang="und" title="Ne-Esperanta nomo. Lingvo: nespecifita">Brown</span>, maltime.</p>

 <p id="dc197">“Ne flatu min, mi petas,” respondis la sinjorino tre kontentigita, “sed pri Sinjoro <span class="nomo" lang="und" title="Ne-Esperanta nomo. Lingvo: nespecifita">Robinson</span>, ŝajnas al mi, ke li estas pli saĝa kaj lerta, ol li permesas al mi scii. Hieraŭ vespere, li ofte nur movis la kapon anstataŭ respondi miajn demandojn; ĉu li vere estas bona aŭtoritatulo pri la literaturo angla?”</p>

 <p id="dc198">“Mi vere ne scias pri tio,” diris <span class="nomo" lang="und" title="Ne-Esperanta nomo. Lingvo: nespecifita">Brown</span>, “sed mi povas sciigi al vi, sinjorino, ke li trovis vian konversacion tre interesa, agrabla kaj instruoplena.”</p>

 <p id="dc199">“Mi ĝojas aŭdi tion, ĉar nun mi ne hezitos lin teni ĉe mia flanko. Nu, mi devas skribi kelkajn leterojn; tial, sinjoro, mi diras ‘ĝis la revido’!”</p>

 <p id="dc200">“Ĝis la revido,” respondis <span class="nomo" lang="und" title="Ne-Esperanta nomo. Lingvo: nespecifita">Brown</span>, kiu komencis mediti pri la interparolado ĵus farita. “Ho,” li pensis, “ŝi deziras diskuti la meritojn de <span class="nomo" lang="und" title="Ne-Esperanta nomo. Lingvo: nespecifita">Balzac</span> kun mia amiko, <span class="nomo" lang="und" title="Ne-Esperanta nomo. Lingvo: nespecifita">Robinson</span>, dum mi babilados kun ŝiaj nevinoj. Nu, imagu la opiniojn de <span class="nomo" lang="und" title="Ne-Esperanta nomo. Lingvo: nespecifita">Charlie</span> pri <span class="nomo" lang="und" title="Ne-Esperanta nomo. Lingvo: nespecifita">Balzac</span>! Mi ne kredas, ke li iam legis libron krom la “Aventuroj de Terura Turko”, aŭ la “Krimoj de Parizo”. Ŝi deziras sendi telegramon al sia edzo; tio estas bona, ĉar, antaŭ ĉio, ŝi ne estas vidvino, sekve ne danĝera. Aliflanke, la du junulinoj estas ankoraŭ fraŭlinoj. Certe, <em>mi</em> devus paroladi kun la sinjorino pri <span class="nomo" lang="und" title="Ne-Esperanta nomo. Lingvo: nespecifita">Balzac</span>, dum <span class="nomo" lang="und" title="Ne-Esperanta nomo. Lingvo: nespecifita">Charlie</span> kaj <span class="nomo" lang="und" title="Ne-Esperanta nomo. Lingvo: nespecifita">Jack</span> faras promenadon kun la junulinoj; sed ili eĉ ne pripensetis miajn gustojn, tial estos bona venĝo murmureti amvortojn ĉe la oreloj de la karulinoj, dum <span class="nomo" lang="und" title="Ne-Esperanta nomo. Lingvo: nespecifita">Charlie</span> aŭ <span class="nomo" lang="und" title="Ne-Esperanta nomo. Lingvo: nespecifita">Jack</span> diskutos la literaturon kun la patrino, – aŭ pli bone la onklino. Kompatinda <span class="nomo" lang="und" title="Ne-Esperanta nomo. Lingvo: nespecifita">Charlie</span>!! kaj, ankaŭ, kompatinda <span class="nomo" lang="und" title="Ne-Esperanta nomo. Lingvo: nespecifita">Balzac</span>!!! Sufiĉos por elirigi la mortintan aŭtoron el la tombo, kiam li aŭskultos la opiniojn de <span class="nomo" lang="und" title="Ne-Esperanta nomo. Lingvo: nespecifita">Charlie</span> pri li kaj liaj verkoj.”</p>

 <p id="dc201">Pensante tiamaniere, li eniris la fumejon, kie li trovis <span class="nomo" lang="und" title="Ne-Esperanta nomo. Lingvo: nespecifita">Robinson</span> kun libro sur la genuoj, sed kun la okuloj fermitaj. <span class="nomo" lang="und" title="Ne-Esperanta nomo. Lingvo: nespecifita">Brown</span> alproksimiĝis lin kaj vidis ke la libro estas “<span class="nomo" lang="und" title="Ne-Esperanta nomo. Lingvo: nespecifita">Eugénie Grandet</span>”, unu el la plej famaj romanoj de <span class="nomo" lang="und" title="Ne-Esperanta nomo. Lingvo: nespecifita">Balzac</span>.</p>

 <p id="dc202">“Nu, <span class="nomo" lang="und" title="Ne-Esperanta nomo. Lingvo: nespecifita">Charlie</span>, kion vi faras?” diris <span class="nomo" lang="und" title="Ne-Esperanta nomo. Lingvo: nespecifita">Brown</span>, forte frapante la ŝultron de sia amiko.</p>

 <p id="dc203"><span class="nomo" lang="und" title="Ne-Esperanta nomo. Lingvo: nespecifita">Robinson</span> stariĝis, kaj, vidante <span class="nomo" lang="und" title="Ne-Esperanta nomo. Lingvo: nespecifita">Brown</span>, demandis: “Ĉu vi vidis <span class="nomo" lang="und" title="Ne-Esperanta nomo. Lingvo: nespecifita">Jack</span>?”</p>

 <p id="dc204">“Jes, antaŭ du minutoj.”</p>

 <p id="dc205">“Nu, ĉu esti aŭ ne esti? tiel staras nun la demando; ĉu pli bone estos veturi kun ni aŭ resti en la hotelo kaj riski la mizerojn nekonatajn?”</p>

 <p id="dc206">“Ĉu esti aŭ ne esti? Ĉu vi komencis studi la verkojn de la senmorta aŭtoro?” diris <span class="nomo" lang="und" title="Ne-Esperanta nomo. Lingvo: nespecifita">Brown</span>, penante forpreni la libron kiun <span class="nomo" lang="und" title="Ne-Esperanta nomo. Lingvo: nespecifita">Robinson</span> tenis sur la mano, sed sensukcese.</p>

 <p id="dc207">“Ĉesigu vian sarkasmon, kaj respondu al mia demando.”</p>

 <p id="dc208">“Ĝis nun, mi ne aŭdis demandon.”</p>

 <p id="dc209">“Eble ne, sed vi komprenas sufiĉe bone. Ĉu vi intencas nin akompani al la <em><span class="nomo" lang="und" title="Ne-Esperanta nomo. Lingvo: nespecifita">Bois de Boulogne</span></em>?”</p>

 <p id="dc210">“Kiam <span class="nomo" lang="und" title="Ne-Esperanta nomo. Lingvo: nespecifita">Jack</span> invitis min, mi tuj kaj fortege respondis ‘<em class="majusklete">ne</em>’.”</p>

 <p id="dc211">“Vi ne agos tiel malnoble? Ĉu vi jam forgesis tion, kion ni faris por vi?”</p>

 <p id="dc212">“Tute; al kio vi aludas?”</p>

 <p id="dc213">“Ĉu ni ne savis vin de la ‘gaja vidvino’?”</p>

 <p id="dc214">“Jes, mi konsentas.”</p>

 <p id="dc215">“Ĉu ni ne alkondukis vin de Londono ĝis Parizo senriske?”</p>

 <p id="dc216">“Mi ne estas infano –”</p>

 <p id="dc217">“Ne, sed vi alproksimiĝas rapidege al la dua infaneco. Kial vi ne konsentos veturi kun ni?”</p>

 <p id="dc218">“Mi tion intencas fari.”</p>

 <p id="dc219">“Sed vi ĵus sciigis min, ke –”</p>

 <p id="dc220">“Ke kiam <span class="nomo" lang="und" title="Ne-Esperanta nomo. Lingvo: nespecifita">Jack</span> faris al mi la inviton, mi ĝin rifuzis; sed, poste, kiam Sinjorino <span class="nomo" lang="und" title="Ne-Esperanta nomo. Lingvo: nespecifita">Dufer</span> faris al mi afablan inviton, mi ĝin akceptis.”</p>

 <p id="dc221">“Kial vi ne diris tion antaŭe?”</p>

 <p id="dc222">“Ĉar vi ĝin ne permesis.”</p>

 <p id="dc223">“<span class="nomo" lang="und" title="Ne-Esperanta nomo. Lingvo: nespecifita">Tom</span>, vi estas malsaĝulo!”</p>

 <p id="dc224">“Kaj vi, <span class="nomo" lang="und" title="Ne-Esperanta nomo. Lingvo: nespecifita">Charlie</span>, estas ĝentilulo. Nu, ni estas ambaŭ mensoguloj.”</p>

 <p id="dc225">“<span class="nomo" lang="und" title="Ne-Esperanta nomo. Lingvo: nespecifita">Tom</span>, tuj post la veturado, mi krevigos al vi la kapon.”</p>

 <p id="dc226">“Mi tre bedaŭras, ke mi ne povos tion fari al vi, ĉar la naturo mem jam tion faris,”<a class="noto" title="Ligilo al “#noto-tri-angloj-alilande-1”" href="#noto-tri-angloj-alilande-1" id="ptr-tri-angloj-alilande-1">*</a> respondis <span class="nomo" lang="und" title="Ne-Esperanta nomo. Lingvo: nespecifita">Brown</span> kun profunda moksimpatio.</p>

 <div id="noto-tri-angloj-alilande-1" class="noto "> <a class="noto" href="#ptr-tri-angloj-alilande-1">*</a> Havi krevigitan kapon – angla dirmaniero por “esti malprudenta.”</div>

 <p id="dc227">La pordo malfermiĝis, kaj <span class="nomo" lang="und" title="Ne-Esperanta nomo. Lingvo: nespecifita">Morris</span> envenis, dirante: “Mi vin serĉis ĉie; ĉu vi intencas resti ĉe la hotelo la tutan tempon?”</p>

 <p id="dc228">“Ĉiuokaze ne estas necese eliri antaŭ la tagmanĝo,” diris <span class="nomo" lang="und" title="Ne-Esperanta nomo. Lingvo: nespecifita">Robinson</span>.</p>

 <p id="dc229">“Nu, <span class="nomo" lang="und" title="Ne-Esperanta nomo. Lingvo: nespecifita">Charlie</span>,” diris <span class="nomo" lang="und" title="Ne-Esperanta nomo. Lingvo: nespecifita">Morris</span>, “ne studadu la tutan matenon. Via cerbo ne estas sufiĉe forta por tion elporti; venu kun ni kaj vizitu la <em><span class="nomo" lang="und" title="Ne-Esperanta nomo. Lingvo: nespecifita">Louvre</span></em>, la <em><span class="nomo" lang="und" title="Ne-Esperanta nomo. Lingvo: nespecifita">Madeleine</span></em>, la <em><span class="nomo" lang="und" title="Ne-Esperanta nomo. Lingvo: nespecifita">Boulevards</span></em>, la <em><span class="nomo" lang="und" title="Ne-Esperanta nomo. Lingvo: nespecifita">Place de la Concorde</span></em>, la –”</p>

 <p id="dc230">“Ĉiujn tiujn lokojn en unu tago?”</p>

 <p id="dc231">“Jes, kial ne?”</p>

 <p id="dc232">“Kaj vi nomas tiun vojaĝon libertempo?”</p>

 <p id="dc233">“Ĉu ne estos plezuro vidi la belegajn preĝejojn, la grandajn placojn, la famajn muzeojn, la glorajn –”</p>

 <p id="dc234">“Ne ripetu la tuton de la katalogo de la A.A.; mi certigas al vi, ke mi ne trovus ian ajn plezuron en vizito al la plej belegaj vidindaĵoj de la mondo – almenaŭ antaŭ la tagmanĝo.”</p>

 <p id="dc235">“En tiu okazo, <span class="nomo" lang="und" title="Ne-Esperanta nomo. Lingvo: nespecifita">Tom</span> kaj mi iros solaj, sed mi ne havas francan monon, – bonvolu ŝanĝi por mi unu bankbileton kvinfuntan, <span class="nomo" lang="und" title="Ne-Esperanta nomo. Lingvo: nespecifita">Charlie</span>.”</p>

 <p id="dc236">“Kiu rakontis al vi pri tio?” demandis <span class="nomo" lang="und" title="Ne-Esperanta nomo. Lingvo: nespecifita">Robinson</span>, kolere.</p>

 <p id="dc237">“Mi ne komprenas al kio vi aludas,” diris <span class="nomo" lang="und" title="Ne-Esperanta nomo. Lingvo: nespecifita">Morris</span>.</p>

 <p id="dc238">“Al nenio, mi pensis pri alia afero.”</p>

 <p id="dc239">“Ĉu iu penis rabi de vi?” daŭrigis <span class="nomo" lang="und" title="Ne-Esperanta nomo. Lingvo: nespecifita">Morris</span>.</p>

 <p id="dc240">“Certe ne!” kriis <span class="nomo" lang="und" title="Ne-Esperanta nomo. Lingvo: nespecifita">Robinson</span> senpacience; “se vi intencas eliri, eliru, aŭ vi ne vidos ion, kaj ankaŭ vi estos malfruaj je la tagmanĝo.”</p>

 <p id="dc241"><span class="nomo" lang="und" title="Ne-Esperanta nomo. Lingvo: nespecifita">Morris</span> kaj <span class="nomo" lang="und" title="Ne-Esperanta nomo. Lingvo: nespecifita">Brown</span> adiaŭis lin, kaj, elirinte la hotelon, <span class="nomo" lang="und" title="Ne-Esperanta nomo. Lingvo: nespecifita">Brown</span> murmuris: “Iu certe jam trompis nian amikon.”</p>

 </div>

 <div class="chapitro" id="tri-angloj-alilande-5"> <h3 id="dc242">ĈAPITRO V.</h3> <p id="dc243">Antaŭ la hotelo staris tri taksifiakroj. La suno brilis forte, kaj sur la ĉielo ne estis eĉ unu nubeto. <span class="nomo" lang="und" title="Ne-Esperanta nomo. Lingvo: nespecifita">Morris</span> kaj la ĉarma <span class="nomo" lang="und" title="Ne-Esperanta nomo. Lingvo: nespecifita">Roza</span> supreniris la unuan veturilon, <span class="nomo" lang="und" title="Ne-Esperanta nomo. Lingvo: nespecifita">Robinson</span> kaj la egale aminda <span class="nomo" lang="und" title="Ne-Esperanta nomo. Lingvo: nespecifita">Dora</span> sidiĝis en la duan, kaj <span class="nomo" lang="und" title="Ne-Esperanta nomo. Lingvo: nespecifita">Brown</span> atendis la alvenon de la sinjorino por ŝin helpi eniri la trian. Sed la homo proponas kaj – la virino disponas. La nun priskribata okazo estis bona ekzemplo de tiu korektita proverbo. La sinjorino tute ne volis akcepti la aranĝojn faritajn. Irinte al la dua veturilo, ŝi diris al Fraŭlino <span class="nomo" lang="und" title="Ne-Esperanta nomo. Lingvo: nespecifita">Dora</span>: “Karulino mia, bonvolu iri en la lastan taksion kaj sidiĝu flanke de Sinjoro <span class="nomo" lang="und" title="Ne-Esperanta nomo. Lingvo: nespecifita">Brown</span>, ĉar mi havas por prezenti al Sinjoro <span class="nomo" lang="und" title="Ne-Esperanta nomo. Lingvo: nespecifita">Robinson</span> kelkajn faktojn, kiuj, mi estas certa, donos al li grandan plezuron.”</p>

 <p id="dc244"><span class="nomo" lang="und" title="Ne-Esperanta nomo. Lingvo: nespecifita">Robinson</span> apenaŭ povis kredi la ateston de la oreloj; sed li sukcesis diri: “Ĉu ne estos pli bone prokrasti la diskuton ĝis post la vespermanĝo?”</p>

 <p id="dc245">“Ne, ne, ne!” ŝi respondis, “ĉar ni veturos al la <em><span class="nomo" lang="und" title="Ne-Esperanta nomo. Lingvo: nespecifita">Bois</span></em> laŭ la <em><span class="nomo" lang="und" title="Ne-Esperanta nomo. Lingvo: nespecifita">Place Victor Hugo</span></em>, kie mi esperas montri al vi ion speciale interesan, kaj pri kio mi deziras vian juĝon.”</p>

 <p id="dc246">Malbenante <span class="nomo" lang="und" title="Ne-Esperanta nomo. Lingvo: nespecifita">Hugo</span>, <span class="nomo" lang="und" title="Ne-Esperanta nomo. Lingvo: nespecifita">Balzac</span> kaj ĉiujn iliajn verkojn, <span class="nomo" lang="und" title="Ne-Esperanta nomo. Lingvo: nespecifita">Robinson</span> sidiĝis kun la sinjorino, dum Fraŭlino <span class="nomo" lang="und" title="Ne-Esperanta nomo. Lingvo: nespecifita">Dora</span> veturis kune kun “maljuna” <span class="nomo" lang="und" title="Ne-Esperanta nomo. Lingvo: nespecifita">Brown</span>.</p>

 <p id="dc247">Kiam ili alvenis en la <em><span class="nomo" lang="und" title="Ne-Esperanta nomo. Lingvo: nespecifita">Bois</span></em>, ili malsupreniris el la veturiloj kaj eniris belan restoracion, kie ĉiu petis al <span class="nomo" lang="und" title="Ne-Esperanta nomo. Lingvo: nespecifita">Robinson</span>, ke li mendu la temanĝon. Respondante, ke li tuj tion faros, li forkuris por serĉi kelneron kiu povus paroli angle, nesciante, ke ĉiu el ili povas tion fari facile kaj eĉ flue.</p>

 <p id="dc248">Ŝajnis al li, ke ĉiuj kelneroj jam havas sufiĉe da klientoj, kaj ne deziras servi al aliaj vizitantoj; sed post dek minutoj, li trovis unu, kiu ne estis okupata. <em>“<span class="fremda" lang="fr" title="Ne-Esperanta teksto. Lingvo: Franca">Garçon</span>,”</em> li demandis, <em>“<span class="fremda" lang="fr" title="Ne-Esperanta teksto. Lingvo: Franca">Est-ce que vous comprenez l’anglais?</span>”</em></p>

 <p id="dc249">“Jes, sinjoro, mi loĝadis apud <em><span class="nomo" lang="und" title="Ne-Esperanta nomo. Lingvo: nespecifita">Leicester Square</span></em> ĉirkaŭ kvar jarojn.”</p>

 <p id="dc250">“Sed tio ne signifas, ke vi parolas angle; ĉar ĉiu en <em><span class="nomo" lang="und" title="Ne-Esperanta nomo. Lingvo: nespecifita">Leicester Square</span></em> estas fremdulo. Tamen, mi ne volas scii kie, kiel aŭ kiam vi lernis nian lingvon. Sufiĉas, ke vi ĝin parolas. Do, portu tuj al la tablo kiu troviĝas en la maldekstra angulo de la plej malproksima ĉambro –”</p>

 <p id="dc251">“Jes, sinjoro, al la tablo en la maldekstra angulo de la – de la ĉambro, kiu estas plej malproksime de ĉi tie.”</p>

 <p id="dc252">“Jes, portu bonan temanĝon, la plej bonan, kiun vi povas, por ses personoj; nur ne prokrastu.”</p>

 <p id="dc253">“Mi flugos, sinjoro,” respondis la kelnero dum li foriris lamegante.</p>

 <p id="dc254">Reirinte rapide al la tablo, ĉe kiu li esperis vidi la amikojn, <span class="nomo" lang="und" title="Ne-Esperanta nomo. Lingvo: nespecifita">Robinson</span> trovis ĝin forlasita. En ĉiu ĉambro estis amaso da vizitantoj, kaj pli facile estis perdi ol trovi amikojn. Anstataŭ resti ĉe la tablo ĝis la reveno de la aliaj, <span class="nomo" lang="und" title="Ne-Esperanta nomo. Lingvo: nespecifita">Robinson</span> iris rapide tra diversaj ĉambroj, kaj dum li tion faris, la kelnero alvenis kun la manĝaĵoj; ne vidante <span class="nomo" lang="und" title="Ne-Esperanta nomo. Lingvo: nespecifita">Robinson</span>, sed rimarkinte, ĉe tablo proksime de la angulo nomita, ses junulinojn, konataj dancistinoj el la teatro <em><span class="nomo" lang="und" title="Ne-Esperanta nomo. Lingvo: nespecifita">Odéon</span></em>, li tuj alportis la bongustajn manĝaĵojn kaj komencis meti ilin antaŭ la junulinojn.</p>

 <p id="dc255">“Ni ne mendis tion,” diris unu; “kiu petis tion, ke vi ĝin alportu?”</p>

 <p id="dc256">“Angla sinjoro, fraŭlino, kiu petas, ke vi akceptu la temanĝon kun liaj plej respektaj salutoj.”</p>

 <p id="dc257">“Kun plezuro, donu al li nian amon, kaj diru, ke li povas temanĝi kun ni se tio plaĉos al li.”</p>

 <p id="dc258">La kelnero forlasis la tablon kaj ĉirkaŭrigardis por trovi <span class="nomo" lang="und" title="Ne-Esperanta nomo. Lingvo: nespecifita">Robinson</span>, kiu, antaŭ momento, ĵus eltrovis la aliajn; kaj eĉ jam estis alproksimiĝanta al la tablo por ĝui la bezonatan temanĝon.</p>

 <p id="dc259">Nesciante ke eraro okazis, la kelnero venis al <span class="nomo" lang="und" title="Ne-Esperanta nomo. Lingvo: nespecifita">Robinson</span> kaj diris mallaŭte: “Mi servis la junulinojn, sinjoro, kaj jen estas la kalkulo, dekses frankoj.”</p>

 <p id="dc260">“Jes, ni vidas la kalkulon, sed ne la temanĝon; kie ĝi estas?”</p>

 <p id="dc261">“Tie, sinjoro, la fraŭlinoj jam komencis manĝi ĝin.”</p>

 <p id="dc262">“Vi servis ĝin al tiuj dancistinoj?”</p>

 <p id="dc263">“Jes, sinjoro, ĉu ili ne estas la ses personoj kiujn vi aludis?”</p>

 <p id="dc264">“Tute ne; alportu alian temanĝon sen momento da prokrasto, alie mi vin mortigos.”</p>

 <p id="dc265"><span class="nomo" lang="und" title="Ne-Esperanta nomo. Lingvo: nespecifita">Robinson</span> sidiĝis ĉe la tablo kune kun siaj amikoj, kiuj lin rigardis kun iom da surprizo; eĉ Sinjorino <span class="nomo" lang="und" title="Ne-Esperanta nomo. Lingvo: nespecifita">Dufer</span> aspektis iom kolera, pensante ke la afero ne estas tute tiel akcidenta kiel ĝi ŝajnis, ĉar la junulinoj kelkfoje turnis la kapojn en la direkton de <span class="nomo" lang="und" title="Ne-Esperanta nomo. Lingvo: nespecifita">Robinson</span>, kaj blovis al li kisojn. Kiam Fraŭlino <span class="nomo" lang="und" title="Ne-Esperanta nomo. Lingvo: nespecifita">Dora</span> je la peto de la onklino, estis forlasinta la flankon de <span class="nomo" lang="und" title="Ne-Esperanta nomo. Lingvo: nespecifita">Robinson</span> por sidiĝi kun <span class="nomo" lang="und" title="Ne-Esperanta nomo. Lingvo: nespecifita">Brown</span>, ŝi timis, ke la ekskurso ne estos ĝuinda; sed <span class="nomo" lang="und" title="Ne-Esperanta nomo. Lingvo: nespecifita">Brown</span>, sciante ke la fraŭlino kvazaŭ apartenas jam al <span class="nomo" lang="und" title="Ne-Esperanta nomo. Lingvo: nespecifita">Robinson</span>, permesis al si havi tre agrablan tempon. Ne timante iajn malagrablajn rezultojn, li parolis kun viveco kaj spriteco; kaj la fraŭlino lin trovis tute je sia gusto. Tial, kiam <span class="nomo" lang="und" title="Ne-Esperanta nomo. Lingvo: nespecifita">Robinson</span> penis preni sian “malnovan” lokon ĉe ŝia flanko, ŝi diris al li, “Ne, sinjoro, la diskuto postulas vian ĉeeston, kaj kiam tio estos finita, eble vi povos trovi iom da amuzo kun viaj aliaj amikinoj – ĉe la alia tablo.”</p>

 <p id="dc266"><span class="nomo" lang="und" title="Ne-Esperanta nomo. Lingvo: nespecifita">Robinson</span> ŝin rigardis surprize, kaj tiam li ridetis agrable. Li kredis, ke ŝi estas ĵaluzema. Dume <span class="nomo" lang="und" title="Ne-Esperanta nomo. Lingvo: nespecifita">Brown</span> kaj <span class="nomo" lang="und" title="Ne-Esperanta nomo. Lingvo: nespecifita">Dora</span> iris por babiladi en unu el la beletaj anguloj, kiuj troviĝas en la ĝardenoj de la restoracio.</p>

 <p id="dc267">“Ĉu vi amas la florojn?” demandis la junulino.</p>

 <p id="dc268">“Florojn?” diris <span class="nomo" lang="und" title="Ne-Esperanta nomo. Lingvo: nespecifita">Brown</span>. “Jes, per mia tuta koro.”</p>

 <p id="dc269">“Kaj kiun el ili vi plej amas?”</p>

 <p id="dc270">“La rozon,” respondis <span class="nomo" lang="und" title="Ne-Esperanta nomo. Lingvo: nespecifita">Brown</span>, emfaze.</p>

 <p id="dc271">“Ĉu vere?” diris <span class="nomo" lang="und" title="Ne-Esperanta nomo. Lingvo: nespecifita">Dora</span>, “do, vi pli admiras mian fratinon ol min?”</p>

 <p id="dc272">“Kial?”</p>

 <p id="dc273">“Ĉu ŝi ne estas <span class="nomo" lang="und" title="Ne-Esperanta nomo. Lingvo: nespecifita">Roza</span>?” demandis <span class="nomo" lang="und" title="Ne-Esperanta nomo. Lingvo: nespecifita">Dora</span>.</p>

 <p id="dc274">“Certe,” respondis <span class="nomo" lang="und" title="Ne-Esperanta nomo. Lingvo: nespecifita">Brown</span> maltime, “sed vi ankaŭ havas rozojn – ĉe la vangoj.”</p>

 <p id="dc275">“Mi ne havis, sed nun mi havas,” ŝi respondis ruĝiĝante.</p>

 <p id="dc276">“En tiu okazo, ŝajnas, ke mi estus sukcesplena kiel ĝardenisto.”</p>

 <p id="dc277">“Mi ne komprenas. Kial?” ŝi demandis.</p>

 <p id="dc278">“Ĉar mi povus kreskigi la rozojn sen malfacileco.”</p>

 <p id="dc279">Kien la interparolado estus kondukinta ilin mi ne scias, sed en tiu momento alvenis <span class="nomo" lang="und" title="Ne-Esperanta nomo. Lingvo: nespecifita">Morris</span>, por diri ke policano kondukas <span class="nomo" lang="und" title="Ne-Esperanta nomo. Lingvo: nespecifita">Robinson</span> al la malliberejo, kaj ke ili devas sekvi por tuj liberigi sian amikon.</p>

 </div>

 <div class="chapitro" id="tri-angloj-alilande-6"> <h3 id="dc280">ĈAPITRO VI.</h3> <p id="dc281">La cirkonstancoj kaŭzintaj la areston de kompatinda <span class="nomo" lang="und" title="Ne-Esperanta nomo. Lingvo: nespecifita">Robinson</span> estis tre simplaj kaj eĉ ridindaj. Kiel jam priskribite, tuj post la temanĝo, <span class="nomo" lang="und" title="Ne-Esperanta nomo. Lingvo: nespecifita">Morris</span> kaj <span class="nomo" lang="und" title="Ne-Esperanta nomo. Lingvo: nespecifita">Brown</span> akompanis la junulinojn en la ĝardenon de la restoracio, lasante <span class="nomo" lang="und" title="Ne-Esperanta nomo. Lingvo: nespecifita">Robinson</span> je la deziroj de Sinjorino <span class="nomo" lang="und" title="Ne-Esperanta nomo. Lingvo: nespecifita">Dufer</span>.</p>

 <p id="dc282"><span class="nomo" lang="und" title="Ne-Esperanta nomo. Lingvo: nespecifita">Robinson</span> ĉagreniĝis; efektive, li ne aranĝis la promenadon nur por diskuti la problemojn pri malfacilaj temoj pritraktitaj en la verkoj de diversaj aŭtoroj, – famaj aŭ ne famaj, mortintaj aŭ vivantaj, – dum la aliaj ĝuas la freŝan aeron, kaj – kvankam pri tiu ĉi punkto mi havas nenian aŭtoritaton, – babiladas ame unu al la alia sub la ombrodonaj arboj. Sed kiamaniere forlasi ŝin sen ofendo? Ĉu preteksti kapdoloron, aŭ, laŭ la kutimo de malkuraĝuloj, forkuri ne petinte permeson?</p>

 <p id="dc283">Sed, dum li tiel pripensis, la sinjorino ankaŭ primeditis en la kapo diversajn planojn por forigi <span class="nomo" lang="und" title="Ne-Esperanta nomo. Lingvo: nespecifita">Robinson</span> sufiĉe ĝentile. Verdire ŝi jam eltrovis, ke li ne komprenas la temon, kiun ŝi amegas tutkore; plue ŝi konstatis, ke lia pretendita scio pri la literaturo estas vere tre malgranda, eĉ nenia. Je ilia unua renkontiĝo ĉe la hotelo, <span class="nomo" lang="und" title="Ne-Esperanta nomo. Lingvo: nespecifita">Morris</span> certigis al ŝi, ke <span class="nomo" lang="und" title="Ne-Esperanta nomo. Lingvo: nespecifita">Robinson</span> estis ĉagrenita pro tio, ke neniu deziras ekzercadi sin en la franca lingvo kaj diskuti la gravajn problemojn de la literaturo. Poste, rigardante la vizaĝon de <span class="nomo" lang="und" title="Ne-Esperanta nomo. Lingvo: nespecifita">Robinson</span>, kiu serioziĝis kiam ajn ŝi aludis al <span class="nomo" lang="und" title="Ne-Esperanta nomo. Lingvo: nespecifita">Balzac</span> aŭ <span class="nomo" lang="und" title="Ne-Esperanta nomo. Lingvo: nespecifita">Hugo</span>, la penso fariĝis pli kaj pli forta, ke li estas ne nur inteligentulo, sed efektive vera aŭtoritatulo, kiu preferas aŭskulti la opiniojn de aliaj ol esprimi la proprajn.</p>

 <p id="dc284">La kreskado de tiu penso daŭris ĝis la momento, kiam alvenis la fiakro ĉe la <em><span class="nomo" lang="und" title="Ne-Esperanta nomo. Lingvo: nespecifita">Place Victor Hugo</span></em>, kie, rigardante la belan statuon de la fama verkisto, <span class="nomo" lang="und" title="Ne-Esperanta nomo. Lingvo: nespecifita">Robinson</span> demandis: “Ĉu <span class="nomo" lang="und" title="Ne-Esperanta nomo. Lingvo: nespecifita">Victor Hugo</span> estis mortinta sur la batalkampo de <span class="nomo" lang="und" title="Ne-Esperanta nomo. Lingvo: nespecifita">Waterloo</span>, aŭ senkapigita dum la Revolucio?”</p>

 <p id="dc285">La sinjorino preskaŭ svenis pro mirego, kaj ne povis konstati, ĉu li ŝercas, aŭ ĉu efektive li ne scias. Ŝi decidis eltrovi la veron; kaj por tion fari, ŝi ĵetis al li la sekvantajn demandojn: –</p>

 <p id="dc286">“Ĉu vi studadis ĉiujn romanojn de <span class="nomo" lang="und" title="Ne-Esperanta nomo. Lingvo: nespecifita">Balzac</span>?”</p>

 <p id="dc287">“Ne, ne ĉiujn, sinjorino.”</p>

 <p id="dc288">“Sed preskaŭ ĉiujn, ĉu ne?”</p>

 <p id="dc289">“Ho, jes, preskaŭ ĉiujn,” li respondis kun tiom da kuraĝo, kiom muso havas, kiam ĝi aŭdas la risorton de kaptilo kraki malantaŭ ĝi.</p>

 <p id="dc290">“Kiun el ili vi plej ŝatas?”</p>

 <p id="dc291">“Mi ne ŝatas unu pli ol la aliajn.”</p>

 <p id="dc292">“Ĉu ne <em><span class="nomo" lang="und" title="Ne-Esperanta nomo. Lingvo: nespecifita">Les trois mousquetaires</span></em>?” demandis la sinjorino kiel eble plej serioze.</p>

 <p id="dc293">“Jes, jes,” li respondis rapide, “eble mi preferas tiun, mi opinias ke ĝi estas lia plej grandioza verko.”</p>

 <p id="dc294">“Kaj pri <em><span class="nomo" lang="und" title="Ne-Esperanta nomo. Lingvo: nespecifita">Don Quichotte</span></em>, ĉu vi ne trovas ĝin la plej fama verko de <span class="nomo" lang="und" title="Ne-Esperanta nomo. Lingvo: nespecifita">Victor Hugo</span>?” ŝi daŭrigis senkompate.</p>

 <p id="dc295">“Sendube,” respondis <span class="nomo" lang="und" title="Ne-Esperanta nomo. Lingvo: nespecifita">Robinson</span>, danka pro tio, ke ŝi nomis titolojn de libroj, anstataŭ lasi la elekton al li.</p>

 <p id="dc296">“Kompreneble, vi trovis ĝin tre amuza?”</p>

 <p id="dc297">“Jes, treege,” li diris, kun rideto, kiun li provis ŝajnigi natura.</p>

 <p id="dc298">“Ĉu vi memoras pri la azeno, kiun <em><span class="nomo" lang="und" title="Ne-Esperanta nomo. Lingvo: nespecifita">Don Quichotte</span></em> rajdis dum siaj aventuroj?”</p>

 <p id="dc299">“Perfekte,” respondis <span class="nomo" lang="und" title="Ne-Esperanta nomo. Lingvo: nespecifita">Robinson</span>, tre kontenta memori ion, kion ŝi deziras, kondiĉe ke ŝi nomu ĝin.</p>

 <p id="dc300">“Kaj pri la bela fraŭlino kiu lin ĉiam akompanadis?”</p>

 <p id="dc301">“Ho, jes,” diris <span class="nomo" lang="und" title="Ne-Esperanta nomo. Lingvo: nespecifita">Robinson</span>, nesciante ke la ‘bela fraŭlino’ estas efektive la malbela, maljuna servisto, <em><span class="nomo" lang="und" title="Ne-Esperanta nomo. Lingvo: nespecifita">Sancho Panza</span></em>, kaj ke li, kaj ne lia mastro, rajdis la azenon.</p>

 <p id="dc302">“Vi havas bonan memoron,” rimarkis la sinjorino. “Eble, vi ankaŭ memoras la okazintaĵon priskribitan en la lasta ĉapitro, pri la hundo, kiu tiel kuraĝe savis la vivon de la azeno?”</p>

 <p id="dc303">“Neniam mi forgesos tion,” li respondis, kaj aldonis por fari pli profundan impreson, “mi ofte deziris posedi similan hundon.”</p>

 <p id="dc304">“Por savi vin, okaze, kiel la alian azenon? Sinjoro, se iu krom vi mem estus sugestinta tion, vi certe kolerus,” diris la sinjorino, aldirante tuj: “Hundoj estas tre fidelaj amikoj.”</p>

 <p id="dc305">“La hundo,” respondis <span class="nomo" lang="und" title="Ne-Esperanta nomo. Lingvo: nespecifita">Robinson</span>, “estas tiel fidela, kiel la homo mem.”</p>

 <p id="dc306">“Mi opinias,” diris ŝi, rigardante <span class="nomo" lang="und" title="Ne-Esperanta nomo. Lingvo: nespecifita">Robinson</span> rekte en la vizaĝo, “mi opinias ke la hundo meritas tute alian ateston ol tion; alie mi tuj farus projekton detrui la tutan rason, morgaŭ.” Kio estus okazinta post tiu respondo mi ne povas antaŭdiri, ĉar ĝuste en tiu momento la veturilo haltis ĉe la restoracio, kaj <span class="nomo" lang="und" title="Ne-Esperanta nomo. Lingvo: nespecifita">Robinson</span> malsupreniris, tute nesciante, ke la sinjorino ĵus ludis sukcesplene la rolon de ina “<span class="nomo" lang="und" title="Ne-Esperanta nomo. Lingvo: nespecifita">Sherlock Holmes</span>”.</p>

 <p id="dc307">Eltrovinte, ke ŝia kunulo ne estas tia, kian ŝi supozis, Sinjorino <span class="nomo" lang="und" title="Ne-Esperanta nomo. Lingvo: nespecifita">Dufer</span> komencis rigardi lin kun suspekto, kaj kiam la kelnero alportis la kalkulon al <span class="nomo" lang="und" title="Ne-Esperanta nomo. Lingvo: nespecifita">Robinson</span> por la temanĝo servita al la dancistinoj, ŝiaj suspektoj rapide pligrandiĝis. Kvankam tre saĝa virino, ŝi havis cerbon kiu malrapide funkciis, kaj estis ŝia kutimo longe pripensi antaŭ ol ion fari. Do, fine, ŝi decidis forlasi lin por vidi, kion li faros.</p>

 <p id="dc308">“Senkulpigu min, sinjoro,” ŝi diris laŭte, “mi devas skribi kelkajn leterojn; eble vi ĉiuj serĉos min en la manĝocambro post duonhoro?”</p>

 <p id="dc309">“Plezurege,” li respondis, kun pli da ĝojo ol la vera ĝentileco postulis.</p>

 <p id="dc310">Doninte bankbileton al la kelnero por pagi la du kalkulojn, <span class="nomo" lang="und" title="Ne-Esperanta nomo. Lingvo: nespecifita">Robinson</span> atendis la monrestaĵon, fajfante la popularan arion, <em>“Metu min inter la fraŭlinojn”</em>, kiam subite, je lia granda surprizo, li trovis sin ĉirkaŭkaptita de la ses dancistinoj, kiujn li neintence regalis per temanĝo. Timante, ke la sinjorino aŭ la aliaj geamikoj revenos kaj lin trovos en tia embarasita kaj kulpoŝajna situacio, kaj tute forgesante la venontan monon, li forkuris el la restoracio en la momento, kiam la kelnero revenis por diri, ke la bankbileto, kiun <span class="nomo" lang="und" title="Ne-Esperanta nomo. Lingvo: nespecifita">Robinson</span> al li estis doninta, estas falsaĵo. La kelnero, vidante <span class="nomo" lang="und" title="Ne-Esperanta nomo. Lingvo: nespecifita">Robinson</span> forkuranta, kompreneble supozis, ke li estas fripono, kaj kriis: “Haltigu lin, li estas ŝtelisto!”</p>

 <p id="dc311">Estas sufiĉe aldiri, ke post kelkaj minutoj, <span class="nomo" lang="und" title="Ne-Esperanta nomo. Lingvo: nespecifita">Robinson</span> estis alkondukita de du policanoj al la plej proksima arestejo, dum la sinjorino, kiu ĉion vidis, kuris en la ĝardenon por sciigi al <span class="nomo" lang="und" title="Ne-Esperanta nomo. Lingvo: nespecifita">Morris</span> kaj <span class="nomo" lang="und" title="Ne-Esperanta nomo. Lingvo: nespecifita">Brown</span> tion, kio ĵus okazis. Farinte tion, ŝi kaj la fratinoj reiris al la hotelo, kaj la du amikoj, paginte la kalkulon, ensaltis fiakron por serĉi <span class="nomo" lang="und" title="Ne-Esperanta nomo. Lingvo: nespecifita">Robinson</span>.</p>

 <p id="dc312">Kiam ili alvenis en la policejon, oni prezentis ilin al la estro, kiu jam havis antaŭ si la ekscititan <span class="nomo" lang="und" title="Ne-Esperanta nomo. Lingvo: nespecifita">Robinson</span>. Bedaŭrinde, nek tiu oficisto, nek liaj helpantoj, povis kompreni la anglan lingvon, kaj la akuzito, kvankam li parolaĉis la francan, tute malsukcesis konvinki la policestron pri sia senkulpeco.</p>

 <p id="dc313">Kion fari? Ŝajnis, ke la oficisto jam decidis ordoni ke la policanoj konduku <span class="nomo" lang="und" title="Ne-Esperanta nomo. Lingvo: nespecifita">Robinson</span> en la malliberejon ĝis la alveno de interpretisto, kiam <span class="nomo" lang="und" title="Ne-Esperanta nomo. Lingvo: nespecifita">Brown</span> diris: “Mi havas ideon. Mi veturos al la hotelo, kaj alkondukos tien ĉi, aŭ la administranton, aŭ, se li ne povos veni, la kelneron, kun kiu mi parolis kelkafoje en Esperanto.”</p>

 <p id="dc314">“Esperanto”! ekkriis la policestro, aŭdinte <span class="nomo" lang="und" title="Ne-Esperanta nomo. Lingvo: nespecifita">Brown</span>, kaj, “Ĉu vi parolas Esperante?” daŭrigis li en la lingvo internacia.</p>

 <p id="dc315">“Mi ne estas lerta parolanto,” respondis <span class="nomo" lang="und" title="Ne-Esperanta nomo. Lingvo: nespecifita">Brown</span> timeme, “sed mi komprenas ĝin iomete.”</p>

 <p id="dc316">La policestro tuj lasis sian seĝon, kaj alproksimiĝis al <span class="nomo" lang="und" title="Ne-Esperanta nomo. Lingvo: nespecifita">Brown</span> por kore manpremi lin. Tiam li demandis: “Ĉu la kaptito rabis ion de vi?”</p>

 <p id="dc317">“Tute ne,” respondis <span class="nomo" lang="und" title="Ne-Esperanta nomo. Lingvo: nespecifita">Brown</span>, “li estas mia amiko, kaj kial oni lin arestis ni ne povas kompreni.”</p>

 <p id="dc318">Tiam la kelnero de la restoracio klarigis tion, kio okazis, kaj kial li petis al la policanoj, ke ili arestu la sinjoron. Per la mirinda lingvo Esperanto <span class="nomo" lang="und" title="Ne-Esperanta nomo. Lingvo: nespecifita">Brown</span> povis prezenti la aferon laŭ la klarigo de <span class="nomo" lang="und" title="Ne-Esperanta nomo. Lingvo: nespecifita">Robinson</span>, kiu diris, kiamaniere li ricevis la falsan bankbileton – la leganto jam divenis ke ĝi estis tiu, kiun la antaŭan vesperon, la fripono sensukcese proponis al li en la hotelo.</p>

 <p id="dc319">Kun gajeco ili forlasis la policejon, promesinte al la estro, ke ili ĉeestos festeton ĉe la Centra Esperantista Grupo la morgaŭan vesperon. Ĉiu el ili spertis treege feliĉan staton, sed pro tute malsamaj kaŭzoj. <span class="nomo" lang="und" title="Ne-Esperanta nomo. Lingvo: nespecifita">Robinson</span> sin trovis feliĉa, pro tio, ke li regajnis la liberecon. Eĉ kiam oni ne estas malkuraĝulo, ne estas agrable esti malliberigata precipe en fremda lando. <span class="nomo" lang="und" title="Ne-Esperanta nomo. Lingvo: nespecifita">Brown</span> kontentiĝis tial, ke Esperanto sukcesplene trapasis gravan provon, kaj faris al li kaj al liaj amikoj bonegan servon; kaj <span class="nomo" lang="und" title="Ne-Esperanta nomo. Lingvo: nespecifita">Morris</span> portis feliĉan vizaĝon pro tio, ke la beleta <span class="nomo" lang="und" title="Ne-Esperanta nomo. Lingvo: nespecifita">Roza</span> jam murmuris ĉe lia orelo ke ŝi lin iomete amas.</p>

 <p id="dc320">En tiu enviinda stato ili atingis la hotelon, kaj, ŝanĝinte la vestojn por la vespermanĝo, atendis senpacience la momenton, kiam ili povos rakonti siajn aventurojn al la sinjorinoj; sed iliaj amikinoj ne envenis la manĝoĉambron, kaj la kelnero, doninte leteron al <span class="nomo" lang="und" title="Ne-Esperanta nomo. Lingvo: nespecifita">Brown</span>, sciigis ilin, ke la sinjorino kun la junulinoj zorge gardataj jam forlasis la “gajan urbon”. Jen la letero:</p>

 <blockquote> <p id="dc321">Miaj karaj amikoj,</p>

 <p id="dc322">Bedaŭrinde mi estas devigata reiri hejmen tuj, kaj tial la tempo mankas por vin adiaŭi persone. Eble ni revidos unu la aliajn post nelonge sed ne ŝajnas al mi necese skribi mian propran adreson, ĉar Sinjoro <span class="nomo" lang="und" title="Ne-Esperanta nomo. Lingvo: nespecifita">Robinson</span>, kiu tiel bone memoras aferojn kiuj ĝis nun neniam okazis, sendube povos vin sciigi pri adreso, kiun li ankoraŭ ne scias.</p>

 <p id="dc323">Dezirante, por vi ĉiuj, bonan kaj senpekan libertempon,</p>

 <p id="dc324">Fidele la via, <br><em class="majusklete"><span class="nomo" lang="und" title="Ne-Esperanta nomo. Lingvo: nespecifita">M. Dufer</span>.</em></p>

 </blockquote> <p id="dc325">“La tuta mondo renversiĝas,” diris <span class="nomo" lang="und" title="Ne-Esperanta nomo. Lingvo: nespecifita">Brown</span>, “antaŭe mi forkuris de la virinoj, nun la virinoj forkuras de mi. Certe, estas feliĉa planedo post ĉio,” kaj li vespermanĝis kontente.</p>

 <p id="dc326"><span class="nomo" lang="und" title="Ne-Esperanta nomo. Lingvo: nespecifita">Morris</span> ne povis ion diri, ĉar lia koro estis jam plenigita de doloro. Li manĝis nenion, kaj foje kaj ree li murmuretis al si mem, “Ĉu mi perdis cin por ĉiam? ĉu mi cin neniam revidos?”</p>

 <p id="dc327">“La malbela, maljuna, malagrabla, grasegulino!!!” subite ekkriis <span class="nomo" lang="und" title="Ne-Esperanta nomo. Lingvo: nespecifita">Robinson</span>, kiam la vera signifo de la letero plene enpenetris lian cerbon.</p>

 <p id="dc328">“<span class="nomo" lang="und" title="Ne-Esperanta nomo. Lingvo: nespecifita">Charlie</span>,” interrompis <span class="nomo" lang="und" title="Ne-Esperanta nomo. Lingvo: nespecifita">Brown</span>, “ne forgesu, ke vi parolas pri sinjorino.”</p>

 <p id="dc329">“Sinjorino?” diris la alia – “pli ĝuste estus, nomi ŝin kato.”</p>

 <p id="dc330">“Mi tion ne permesos,” diris <span class="nomo" lang="und" title="Ne-Esperanta nomo. Lingvo: nespecifita">Morris</span>, “kiajn ajn peketojn ŝi faris, memoru, mi petas, ke ŝi estas la onklino de Fraŭlino <span class="nomo" lang="und" title="Ne-Esperanta nomo. Lingvo: nespecifita">Roza</span>.”</p>

 <p id="dc331">“Ho,” ekkriis <span class="nomo" lang="und" title="Ne-Esperanta nomo. Lingvo: nespecifita">Robinson</span>, “mi ne povas paroli kun malsaĝulo.”</p>

 <p id="dc332">“Eble ne,” respondis <span class="nomo" lang="und" title="Ne-Esperanta nomo. Lingvo: nespecifita">Morris</span>, “sed tion <em>mi</em> povas.”</p>

 <p id="dc333">“La unua poento al <span class="nomo" lang="und" title="Ne-Esperanta nomo. Lingvo: nespecifita">Jack</span>,” diris la pacema <span class="nomo" lang="und" title="Ne-Esperanta nomo. Lingvo: nespecifita">Brown</span>. “Nun, ne koleru, sed finu la vespermanĝon, kaj, poste, ni eliru por serĉi amuzon ekstere.”</p>

 <p id="dc334">“Bona ideo,” diris <span class="nomo" lang="und" title="Ne-Esperanta nomo. Lingvo: nespecifita">Robinson</span>. “Donu la manon al mi,” li aldiris, alproksimiĝante al <span class="nomo" lang="und" title="Ne-Esperanta nomo. Lingvo: nespecifita">Morris</span>, “kaj ne estu tiel ĉagrenata.”</p>

 <p id="dc335">Sed <span class="nomo" lang="und" title="Ne-Esperanta nomo. Lingvo: nespecifita">Morris</span> petis, ke la amikoj foriru sen li, pro tio ke li havas kapdoloron. Unu horon poste, <span class="nomo" lang="und" title="Ne-Esperanta nomo. Lingvo: nespecifita">Brown</span> kaj <span class="nomo" lang="und" title="Ne-Esperanta nomo. Lingvo: nespecifita">Robinson</span> eniris la Teatron <em><span class="nomo" lang="und" title="Ne-Esperanta nomo. Lingvo: nespecifita">Marigny</span></em> kaj partoprenis kune kun la tuta aŭdantaro la kantadon de la plej novaj popularaj kantoj.</p>

 <p id="dc336">Je la unua ili sin trovis ree en la hotelo kaj demandis ĉu Sinjoro <span class="nomo" lang="und" title="Ne-Esperanta nomo. Lingvo: nespecifita">Morris</span> estas en la fumejo.</p>

 <p id="dc337">“Ne, Sinjoroj,” respondis la pordisto; “mi kredas, ke li jam kuŝiĝis.”</p>

 <p id="dc338">Ili iris al la dormoĉambro de <span class="nomo" lang="und" title="Ne-Esperanta nomo. Lingvo: nespecifita">Morris</span>, sed aŭdante lian voĉon, ili haltis ĉe la pordo.</p>

 <p id="dc339">“Kia lingvaĉo estas tio?” demandis <span class="nomo" lang="und" title="Ne-Esperanta nomo. Lingvo: nespecifita">Robinson</span>.</p>

 <p id="dc340">“Eble li deklamas versojn el ‘La arto pri l’ amo’ de <span class="nomo" lang="und" title="Ne-Esperanta nomo. Lingvo: nespecifita">Ovid</span>,” diris <span class="nomo" lang="und" title="Ne-Esperanta nomo. Lingvo: nespecifita">Brown</span>.</p>

 <p id="dc341">“Aŭ verkas originalajn poemojn pri la palpebroj de la ĉarma <span class="nomo" lang="und" title="Ne-Esperanta nomo. Lingvo: nespecifita">Roza</span>,” diris la senkora <span class="nomo" lang="und" title="Ne-Esperanta nomo. Lingvo: nespecifita">Robinson</span>.</p>

 <p id="dc342">“Silentu,” murmuris <span class="nomo" lang="und" title="Ne-Esperanta nomo. Lingvo: nespecifita">Brown</span>, metante la orelon ĉe la ŝlosiltruo, kiam li aŭdis <span class="nomo" lang="und" title="Ne-Esperanta nomo. Lingvo: nespecifita">Jack</span>, dirantan: “Danĝere estas rajdi sur leono. Ĉu kolombo estas <em><span class="fremda" lang="en" title="Ne-Esperanta teksto. Lingvo: Angla">pigeon, I mean</span>,</em> birdo? Jes, kolombo estas birdo, kaj leono estas <em><span class="fremda" lang="en" title="Ne-Esperanta teksto. Lingvo: Angla">beasto, I mean</span>,</em> besto,” k.t.p.</p>

 <p id="dc343">“Brave!” diris <span class="nomo" lang="und" title="Ne-Esperanta nomo. Lingvo: nespecifita">Brown</span> al <span class="nomo" lang="und" title="Ne-Esperanta nomo. Lingvo: nespecifita">Robinson</span>, kiu komprenis nenion, “<span class="nomo" lang="und" title="Ne-Esperanta nomo. Lingvo: nespecifita">Jack</span> trovis konsolon por sia rompita koro, ne kun <span class="nomo" lang="und" title="Ne-Esperanta nomo. Lingvo: nespecifita">Ovid</span>, ne per la versfarado, sed en lernolibro de la kara lingvo.”</p>

 </div>

 <div class="chapitro" id="tri-angloj-alilande-7"> <h3 id="dc344">ĈAPITRO VII.</h3> <p id="dc345"><span class="nomo" lang="und" title="Ne-Esperanta nomo. Lingvo: nespecifita">Paul Vallée</span>, la polica oficisto kun kiu la tri Angloj konatiĝis sub sufiĉe malagrablaj cirkonstancoj, estis vera reĝo inter propagandistoj. Kvankam li havis je sia dispono nur malmultajn horojn, li verkis diversajn artikolojn pri “La afero <span class="nomo" lang="und" title="Ne-Esperanta nomo. Lingvo: nespecifita">Robinson</span>”, por montri la praktikan servon faritan de Esperanto al tiu malfeliĉulo. Ili aperis la sekvantan matenon en la ĉefaj Parizaj ĵurnaloj, kaj la <em><span class="nomo" lang="und" title="Ne-Esperanta nomo. Lingvo: nespecifita">Petit Journal</span></em> eĉ aldonis spritan poemon al “<span class="nomo" lang="und" title="Ne-Esperanta nomo. Lingvo: nespecifita">Tommy Brown</span>... la heroo de la horo”, komparante lin tre favore kun Herkuleso, Samsono kaj Atlaso, kiuj faris siajn heroaĵojn per la forto de la korpo, dum <span class="nomo" lang="und" title="Ne-Esperanta nomo. Lingvo: nespecifita">Brown</span> protektis la amikon kontraŭ malliberigo per la simpla uzo de la lango.</p>

 <p id="dc346">Plie, la festeto aranĝita de <span class="nomo" lang="und" title="Ne-Esperanta nomo. Lingvo: nespecifita">Paul Vallée</span> estis grandega sukceso. La tri Angloj ĉeestis, kune kun proksimume du cent Parizanoj. Ĉiuj parolis, babiladis, kantis, dancadis, kaj – flustru ĝin tre mallaŭte – eĉ koketadis, ĝis la dua matene. Kvankam ĉeestis multe da famaj samideanoj, la Angloj estis la plej honorataj gastoj; kaj, dum <span class="nomo" lang="und" title="Ne-Esperanta nomo. Lingvo: nespecifita">Brown</span> plibonigis sian elparolon de la lingvo, kaj <span class="nomo" lang="und" title="Ne-Esperanta nomo. Lingvo: nespecifita">Robinson</span> penis klarigi, iomete france, multe angle, la detalojn pri sia arestiĝo, <span class="nomo" lang="und" title="Ne-Esperanta nomo. Lingvo: nespecifita">Morris</span>, rigardante rekte en la profundaĵojn de la belaj okuloj de <span class="nomo" lang="und" title="Ne-Esperanta nomo. Lingvo: nespecifita">Julie Vallée</span>, la filino de la policestro, tute forgesis la ĉarman “<span class="nomo" lang="und" title="Ne-Esperanta nomo. Lingvo: nespecifita">Roza</span>” pri kiu li suferis dum la antaŭa tago.</p>

 <p id="dc347">En la ĉiutaga vivo, estas nepardonebla peko kaŝaŭskulti, sed rilate al aŭtoro estas tute alia afero; tial mi permesas al mi ripeti kelkajn frazojn el la interparolado de la gejunuloj.</p>

 <p id="dc348"><span class="nomo" lang="und" title="Ne-Esperanta nomo. Lingvo: nespecifita">Jack</span> (penante kapti la manon de <span class="nomo" lang="und" title="Ne-Esperanta nomo. Lingvo: nespecifita">Julie</span>): “Kia delikata maneto! Neniu povus fabriki ganton sufiĉe malgrandan por taŭge ĝin vesti.”</p>

 <p id="dc349"><span class="nomo" lang="und" title="Ne-Esperanta nomo. Lingvo: nespecifita">Julie</span>, evitinte la manovrojn de <span class="nomo" lang="und" title="Ne-Esperanta nomo. Lingvo: nespecifita">Jack</span> – mi preskaŭ skribis la ‘mankovrojn’: “Ĉu Parizo plaĉas al vi?”</p>

 <p id="dc350"><span class="nomo" lang="und" title="Ne-Esperanta nomo. Lingvo: nespecifita">Jack</span>: “Vi ja scias, ke Parizo estas la ĝardeno de la mondo, kaj vi... vi estas la reĝino inter la floroj!”</p>

 <p id="dc351"><span class="nomo" lang="und" title="Ne-Esperanta nomo. Lingvo: nespecifita">Julie</span>: “Kaj, kiel la floroj, mi baldaŭ velkos.”</p>

 <p id="dc352"><span class="nomo" lang="und" title="Ne-Esperanta nomo. Lingvo: nespecifita">Jack</span>: “Ne, via beleco ĉiam daŭros.”</p>

 <p id="dc353"><span class="nomo" lang="und" title="Ne-Esperanta nomo. Lingvo: nespecifita">Julie</span>: “Vi ne estas logika; vi komparas min kun floro, sed malpermesas ke mi posedu la difektojn de floro.”</p>

 <p id="dc354"><span class="nomo" lang="und" title="Ne-Esperanta nomo. Lingvo: nespecifita">Jack</span>: “La floroj ne vere velkas; ili dormas, kaj post restado revekiĝas eĉ pli belaj ol antaŭe.”</p>

 <p id="dc355"><span class="nomo" lang="und" title="Ne-Esperanta nomo. Lingvo: nespecifita">Julie</span>: “Ne rigardu min tiel serioze.”</p>

 <p id="dc356"><span class="nomo" lang="und" title="Ne-Esperanta nomo. Lingvo: nespecifita">Jack</span>: “Mi rigardas viajn okulojn, kiuj similas du brilantajn stelojn ĉirkaŭitajn de la glora bluo de l’ ĉielo.”</p>

 <p id="dc357"><span class="nomo" lang="und" title="Ne-Esperanta nomo. Lingvo: nespecifita">Julie</span>: “Ĉu <span class="nomo" lang="und" title="Ne-Esperanta nomo. Lingvo: nespecifita">Shakespeare</span> ne diris ion similan antaŭ tri cent jaroj?”</p>

 <p id="dc358"><span class="nomo" lang="und" title="Ne-Esperanta nomo. Lingvo: nespecifita">Jack</span>: “Jes, lia Romeo uzis similan esprimon parolante al la plej bela virino de sia epoko, kaj mi uzas ĝin parolante al la plej ĉarma virino de la nia.”</p>

 <p id="dc359"><span class="nomo" lang="und" title="Ne-Esperanta nomo. Lingvo: nespecifita">Julie</span>: “Flatemulo! Kiom da fojoj vi ripetis tion al aliaj knabinoj?”</p>

 <p id="dc360"><span class="nomo" lang="und" title="Ne-Esperanta nomo. Lingvo: nespecifita">Jack</span>: “Kredu min, vi estas la sola virino pri kiu mi iam pripensadis! Vi estas la plej bela kaj riĉa juvelo en la krono de la feinoj! vi...”</p>

 <p id="dc361"><span class="nomo" lang="und" title="Ne-Esperanta nomo. Lingvo: nespecifita">Julie</span>: “Mi ne ŝatas tiun metaforon; la juveloj ne havas koron.”</p>

 <p id="dc362"><span class="nomo" lang="und" title="Ne-Esperanta nomo. Lingvo: nespecifita">Jack</span>: “Ĉu vi do havas koron?”</p>

 <p id="dc363"><span class="nomo" lang="und" title="Ne-Esperanta nomo. Lingvo: nespecifita">Julie</span>: “Kompreneble; kion vi kredas?”</p>

 <p id="dc364"><span class="nomo" lang="und" title="Ne-Esperanta nomo. Lingvo: nespecifita">Jack</span>: “Vi estas pli feliĉa ol mi. Mi perdis la mian.”</p>

 <p id="dc365"><span class="nomo" lang="und" title="Ne-Esperanta nomo. Lingvo: nespecifita">Julie</span>: “Ĉu vi ankoraŭ ne anoncis la perdon en la ĵurnaloj?”</p>

 <p id="dc366"><span class="nomo" lang="und" title="Ne-Esperanta nomo. Lingvo: nespecifita">Jack</span>: “Tio ne utilus; mi havis ĝin ĝis la momento kiam mi unue vidis vian ĉarman vizaĝa –”</p>

 <p id="dc367"><span class="nomo" lang="und" title="Ne-Esperanta nomo. Lingvo: nespecifita">Julie</span>: “Silentu... jen la patro!”</p>

 <p>–</p>

 <p id="dc368">Mi ne defendas <span class="nomo" lang="und" title="Ne-Esperanta nomo. Lingvo: nespecifita">Morris</span>. Kiel lia amiko <span class="nomo" lang="und" title="Ne-Esperanta nomo. Lingvo: nespecifita">Brown</span> jam diris, li estas kvazaŭ abelo, kiu flugas de floro al floro, eltirante dolĉaĵojn, kaj neniam pripensante eblajn difektojn al ili faritajn. Sed, pro lia honoro, mi devas aldiri, ke li ĉiam parolas laŭ siaj sentoj de la momento, tial ke, por li, la ĵus renkontita virino estas tiu, kiun li adoras plej multe. Pri Fraŭlino <span class="nomo" lang="und" title="Ne-Esperanta nomo. Lingvo: nespecifita">Julie</span>, mi ne esprimos opinion. Verŝajne, <span class="nomo" lang="und" title="Ne-Esperanta nomo. Lingvo: nespecifita">Morris</span> plaĉis al ŝi iomete, sed pli verŝajne, ŝi nur koketis kun li por varbi alian rekruton por la Esperanta armeo, je kiu klopodo ŝi sukcesis, ĉar li studadis la lingvon diligente. Post kelkaj tagoj, li povis ĝin facile legi, sed ne ekzercis sin en la parolado. Li preferis klarigi siajn sentojn al la belulino per la angla lingvo, kiun ŝi bone komprenis, anstataŭ inviti ŝin, per Esperanto, <em>rajdi sur leono</em>, aŭ paroli pri <em>la rozo, kiu apartenas al Teodoro</em>.</p>

 <p id="dc369">Post la festeto, sekvis kontentiga serio da plezuroj. Dank’ al la amikoj renkontitaj ĉe la grupo, la tri angloj havis “malfermitan pordon” al ĉiu loko. Ĉiutage, <span class="nomo" lang="und" title="Ne-Esperanta nomo. Lingvo: nespecifita">Robinson</span> partoprenis en laŭnteniso, naĝado aŭ aliaj sportoj; <span class="nomo" lang="und" title="Ne-Esperanta nomo. Lingvo: nespecifita">Morris</span>, per la influo de <span class="nomo" lang="und" title="Ne-Esperanta nomo. Lingvo: nespecifita">Paul Vallée</span>, havigis specialan permeson kopii gravajn dokumentojn por la Asocio de Antikvistoj; kaj <span class="nomo" lang="und" title="Ne-Esperanta nomo. Lingvo: nespecifita">Brown</span> pasigis tre feliĉan libertempon, dum li rapide plibonigis sian scion de la kara lingvo.</p>

 <p id="dc370">Unu vesperon, dum kiu <span class="nomo" lang="und" title="Ne-Esperanta nomo. Lingvo: nespecifita">Robinson</span> naĝis ĉe la naĝkonkursoj de la <em><span class="nomo" lang="und" title="Ne-Esperanta nomo. Lingvo: nespecifita">Touring Club de France</span></em>, kaj gajnis oran medalon, okazis ridinda afero. Kelkaj ĉeestintoj supreniris omnibuson por reiri hejmen. Sidanta kontraŭ <span class="nomo" lang="und" title="Ne-Esperanta nomo. Lingvo: nespecifita">Robinson</span> estis juna, bela virino, al kiu li demandis: “Kiamaniere oni elparolas france la frazon ‘Mi amas cin’?”</p>

 <p id="dc371">La belulino ruĝiĝis, sed respondis tre mallaŭte: <em>“‘<span class="fremda" lang="fr" title="Ne-Esperanta teksto. Lingvo: Franca">Je t’aime</span>’.”</em></p>

 <p id="dc372"><em>“‘<span class="fremda" lang="fr" title="Ne-Esperanta teksto. Lingvo: Franca">Je t’aime</span>’?”</em> ripetis <span class="nomo" lang="und" title="Ne-Esperanta nomo. Lingvo: nespecifita">Robinson</span>, demande.</p>

 <p id="dc373"><em>“‘<span class="fremda" lang="fr" title="Ne-Esperanta teksto. Lingvo: Franca">Je t’aime</span>’,”</em> denove diris ŝi, sed pli laŭte.</p>

 <p id="dc374">Ŝia edzo, kiu estis malproksime de ŝi, vidante, ke ŝi parolas kvazaŭ intime kun <span class="nomo" lang="und" title="Ne-Esperanta nomo. Lingvo: nespecifita">Robinson</span>, ĵaluziĝis, kaj alproksimiĝis rapide. Aŭdinte la rimarkon faritan de la edzino, li kredis esti eltrovinta intrigon. Tuj li levis sian bastonon por diskrevigi la kapon de <span class="nomo" lang="und" title="Ne-Esperanta nomo. Lingvo: nespecifita">Robinson</span>, sed, oportune, en tiu momento la omnibuso perdis radon, kaj la pasaĝeroj ĉiuj kunĵetiĝis. Dum la sekvinta konfuzo, <span class="nomo" lang="und" title="Ne-Esperanta nomo. Lingvo: nespecifita">Robinson</span> kaj la ĵaluza edzo maltrafis unu la alian.</p>

 <p id="dc375">Reveninte hotelen, <span class="nomo" lang="und" title="Ne-Esperanta nomo. Lingvo: nespecifita">Robinson</span> ridis pri la okazintaĵo, kaj esperante, ke la edzo sendos al li karteton, komencis sin ekzercadi en la skermarto, per bastono, kiu preskaŭ vundis <span class="nomo" lang="und" title="Ne-Esperanta nomo. Lingvo: nespecifita">Morris</span> kaj <span class="nomo" lang="und" title="Ne-Esperanta nomo. Lingvo: nespecifita">Brown</span>.</p>

 <p id="dc376">Post tri tagoj, letero alvenis de la ofendita sinjoro, sed anstataŭ postuli renkontiĝon “kun glavoj por du, kaj kafo por unu,” li simple esprimis sian sinceran bedaŭron pro tio, ke senkulpa peto de angla amiko preskaŭ alkondukis ilin al mortiga batalo.</p>

 <p id="dc377">Post eble unumonata restado en Parizo, <span class="nomo" lang="und" title="Ne-Esperanta nomo. Lingvo: nespecifita">Robinson</span> kaj <span class="nomo" lang="und" title="Ne-Esperanta nomo. Lingvo: nespecifita">Morris</span> matenmanĝis unu tagon je la kutima horo, sed <span class="nomo" lang="und" title="Ne-Esperanta nomo. Lingvo: nespecifita">Brown</span> ne estis aperinta.</p>

 <p id="dc378">“Ĉu Sinjoro <span class="nomo" lang="und" title="Ne-Esperanta nomo. Lingvo: nespecifita">Brown</span> jam leviĝis?” petis <span class="nomo" lang="und" title="Ne-Esperanta nomo. Lingvo: nespecifita">Robinson</span> de la kelnero.</p>

 <p id="dc379">“Jes, sinjoro, kaj li jam forlasis la hotelon.”</p>

 <p id="dc380">“Ĉu li ne lasis sciigon por ni?”</p>

 <p id="dc381">“Tute ne, sinjoro.”</p>

 <p id="dc382">Pasis kelkaj horoj, sed <span class="nomo" lang="und" title="Ne-Esperanta nomo. Lingvo: nespecifita">Brown</span> ne revenis. Kion li faras? Kien li iris? Kial li ne revenas? Oni ne povis kompreni lian malaperon, kaj la problemo tute ne solviĝis ĝis la naŭa vespere, kiam telegramo estis donita al <span class="nomo" lang="und" title="Ne-Esperanta nomo. Lingvo: nespecifita">Morris</span>: “Nuna adreso, <span class="nomo" lang="und" title="Ne-Esperanta nomo. Lingvo: nespecifita">Hotel Continental</span>, Bruselo. Vidu liston de vizitantoj ĉe via hotelo. <span class="nomo" lang="und" title="Ne-Esperanta nomo. Lingvo: nespecifita">Tom</span>.”</p>

 <p id="dc383"><span class="nomo" lang="und" title="Ne-Esperanta nomo. Lingvo: nespecifita">Morris</span> iris al la hotela oficejo, kaj rapide tralegis la nomojn de la nove alvenintaj vizitantoj; li legis laŭte:</p>

 <ul class="senbuletoj"> <li id="dc384">Doktoro Privat, el Ĝenevo.</li> <li id="dc385">Gesinjoroj <span class="nomo" lang="und" title="Ne-Esperanta nomo. Lingvo: nespecifita">Prudhomme</span>, el Rejmso.</li> <li id="dc386">Gesinjoroj <span class="nomo" lang="und" title="Ne-Esperanta nomo. Lingvo: nespecifita">Blaise-Jones</span>, el Klaphamo.</li> <li id="dc387">Sinjoro <span class="nomo" lang="und" title="Ne-Esperanta nomo. Lingvo: nespecifita">Millidge</span>, el Dulviĉo.</li> <li id="dc388">Sinjorino <span class="nomo" lang="und" title="Ne-Esperanta nomo. Lingvo: nespecifita">Snap</span>, el Londono.</li> </ul>

 <p id="dc389">“Haltu!” kriis <span class="nomo" lang="und" title="Ne-Esperanta nomo. Lingvo: nespecifita">Robinson</span>. “<em>Jen</em> la kaŭzo de lia malapero. Ni enpaku.”</p>

 </div>

 <div class="chapitro" id="tri-angloj-alilande-8"> <h3 id="dc390">ĈAPITRO VIII.</h3> <p id="dc391">Ĉi tio ne estas gvidlibro, alie mi certe estus verkinta kelkajn ĉapitrojn pri la mirindaj allogaĵoj de Bruselo. Image, mi alkondukus la leganton je la sesa matene en la <em><span class="nomo" lang="und" title="Ne-Esperanta nomo. Lingvo: nespecifita">Grand’ Place</span></em>, kie troviĝas la plej belaj konstruaĵoj de la meza epoko. Kun li (aŭ pli bone kun <em>ŝi</em>), mi suprenirus la ŝtuparon de la <em><span class="nomo" lang="und" title="Ne-Esperanta nomo. Lingvo: nespecifita">Hôtel de Ville</span></em>, kaj, alveninte supren, lacigita, treege varma, kaj preskaŭ sen spirpovo, mi priskribus la ĉirkaŭajn vidindaĵojn... Sed, feliĉe, ĉi tio <em>ne</em> estas tia libro; <em>ne</em> estas necese supreniri la longan ŝtuparon, kaj tial, mi povas restadi sur komforta apogseĝo, ĝis la tri amikoj reunuiĝos.</p>

 <p>–</p>

 <p id="dc392">“Pluvas!” diris <span class="nomo" lang="und" title="Ne-Esperanta nomo. Lingvo: nespecifita">Brown</span>, rigardante la hotelfenestron, unu matenon, post kelktaga restado en Bruselo.</p>

 <p id="dc393">“Pluvas?” demandis <span class="nomo" lang="und" title="Ne-Esperanta nomo. Lingvo: nespecifita">Robinson</span>. “Tio fine decidigas min, mi restos ĉi tie.”</p>

 <p id="dc394">“Vi ŝercas!” diris <span class="nomo" lang="und" title="Ne-Esperanta nomo. Lingvo: nespecifita">Morris</span>.</p>

 <p id="dc395">“Tute ne!” li respondis, “mi pli amas ludi bilardon ol viziti muzeojn kiel hieraŭ.”</p>

 <p id="dc396">“Do, ĝis la revido!” diris <span class="nomo" lang="und" title="Ne-Esperanta nomo. Lingvo: nespecifita">Brown</span>, spertinte, ke nenia argumento, bona aŭ nebona, povos ŝanĝi la volon de la amiko, kiam li vere decidis pri io. Tial, <span class="nomo" lang="und" title="Ne-Esperanta nomo. Lingvo: nespecifita">Brown</span> kaj <span class="nomo" lang="und" title="Ne-Esperanta nomo. Lingvo: nespecifita">Morris</span> eliris por viziti la <em><span class="nomo" lang="und" title="Ne-Esperanta nomo. Lingvo: nespecifita">Palais de Justice</span></em>, sed, promenante sur la strato <em><span class="nomo" lang="und" title="Ne-Esperanta nomo. Lingvo: nespecifita">de la Régence</span></em>, <span class="nomo" lang="und" title="Ne-Esperanta nomo. Lingvo: nespecifita">Morris</span> renkontis malnovan amikon, Sinjoro <span class="nomo" lang="und" title="Ne-Esperanta nomo. Lingvo: nespecifita">Stevens</span>, akompanata de kvar fraŭlinoj, kaj kompreneble ili entuziasme bonvenigis unu la alian.</p>

 <p id="dc397">“De kie vi venis?” demandis Sinjoro <span class="nomo" lang="und" title="Ne-Esperanta nomo. Lingvo: nespecifita">Stevens</span>, homo bone konata en Mez-Anglujo pro sia scio pri la arto.</p>

 <p id="dc398">“Mi pasigas libertempon en Bruselo kun miaj amikoj, Sinjoro <span class="nomo" lang="und" title="Ne-Esperanta nomo. Lingvo: nespecifita">Brown</span>, al kiu mi havas nun la honoron vin prezenti, kaj Sinjoro <span class="nomo" lang="und" title="Ne-Esperanta nomo. Lingvo: nespecifita">Robinson</span>, kiu restas ĉe nia hotelo.”</p>

 <p id="dc399">“Kaj ni,” respondis Sinjoro <span class="nomo" lang="und" title="Ne-Esperanta nomo. Lingvo: nespecifita">Stevens</span>, montrante la fraŭlinojn, “ni faras rondvojaĝon tra Belgujo. Malfeliĉe neniu el ni parolas france, kaj ofte rezultas malagrablaĵoj.”</p>

 <p id="dc400">“Sinjoro <span class="nomo" lang="und" title="Ne-Esperanta nomo. Lingvo: nespecifita">Robinson</span> estas nia interpretisto; alie ni estus en simila situacio.”</p>

 <p id="dc401">“Ĉu vi kaj viaj amikoj honoros nin, tagmanĝante kun ni?” demandis <span class="nomo" lang="und" title="Ne-Esperanta nomo. Lingvo: nespecifita">Stevens</span>.</p>

 <p id="dc402">“Kun plezuro,” respondis <span class="nomo" lang="und" title="Ne-Esperanta nomo. Lingvo: nespecifita">Morris</span>, en la nomo de siaj amikoj.</p>

 <p id="dc403">“Do, ni eniru la <em><span class="nomo" lang="und" title="Ne-Esperanta nomo. Lingvo: nespecifita">Grand Hotel</span></em>, kaj vi telefonu al Sinjoro <span class="nomo" lang="und" title="Ne-Esperanta nomo. Lingvo: nespecifita">Robinson</span> por ke li povu renkonti nin tie,” diris <span class="nomo" lang="und" title="Ne-Esperanta nomo. Lingvo: nespecifita">Stevens</span>.</p>

 <p id="dc404">“Bona ideo!” respondis <span class="nomo" lang="und" title="Ne-Esperanta nomo. Lingvo: nespecifita">Morris</span>, kaj li tuj eniris la hotelan telefonejon; sonoriginte, li ricevis la respondon:</p>

 <p id="dc405"><em>“<span class="fremda" lang="fr" title="Ne-Esperanta teksto. Lingvo: Franca">Quel numéro, s’il vous plaît?</span>”</em></p>

 <p id="dc406"><em>“<span class="fremda" lang="en" title="Ne-Esperanta teksto. Lingvo: Angla">One two nought six</span>,”</em> li respondis angle.</p>

 <p id="dc407"><em>“<span class="fremda" lang="fr" title="Ne-Esperanta teksto. Lingvo: Franca">Répetez, s’il vous plaît.</span>”</em></p>

 <p id="dc408"><em>“<span class="fremda" lang="en" title="Ne-Esperanta teksto. Lingvo: Angla">One thousand two hundred and six</span>,”</em> li kriis.</p>

 <p id="dc409"><em>“<span class="fremda" lang="fr" title="Ne-Esperanta teksto. Lingvo: Franca">Je ne vous comprends pas, monsieur.</span>”</em></p>

 <p id="dc410">“Parolu Esperante,” proponis <span class="nomo" lang="und" title="Ne-Esperanta nomo. Lingvo: nespecifita">Brown</span>, enmetante la kapon en la ĉambreton.</p>

 <p id="dc411">“Mil du cent ses,” diris <span class="nomo" lang="und" title="Ne-Esperanta nomo. Lingvo: nespecifita">Morris</span>, tuj.</p>

 <p id="dc412"><em>“<span class="fremda" lang="fr" title="Ne-Esperanta teksto. Lingvo: Franca">Mil deux cent six? Bien, merci</span>,”</em> diris la telefonistino.</p>

 <p id="dc413"><span class="nomo" lang="und" title="Ne-Esperanta nomo. Lingvo: nespecifita">Morris</span> aŭskultis momenton, kaj alia voĉo vokis:</p>

 <p id="dc414"><em>“<span class="fremda" lang="fr" title="Ne-Esperanta teksto. Lingvo: Franca">Hallo?</span>”</em></p>

 <p id="dc415">“Ĉu Sinjoro <span class="nomo" lang="und" title="Ne-Esperanta nomo. Lingvo: nespecifita">Robinson</span> estas tie?”</p>

 <p id="dc416"><em>“<span class="fremda" lang="fr" title="Ne-Esperanta teksto. Lingvo: Franca">Quel est le nom, monsieur?</span>”</em></p>

 <p id="dc417">“Ne. <span class="nomo" lang="und" title="Ne-Esperanta nomo. Lingvo: nespecifita">Kelly</span> <em>ne</em> estas la nomo. Mi deziras paroli kun Sinjoro <span class="nomo" lang="und" title="Ne-Esperanta nomo. Lingvo: nespecifita">Robinson</span>.”</p>

 <p id="dc418"><em>“<span class="fremda" lang="fr" title="Ne-Esperanta teksto. Lingvo: Franca">Très bien; un moment.</span>”</em></p>

 <p id="dc419">“<span class="nomo" lang="und" title="Ne-Esperanta nomo. Lingvo: nespecifita">Herr Beaumont</span>? Ne. Ne. <span class="nomo" lang="und" title="Ne-Esperanta nomo. Lingvo: nespecifita">Herr Robinson</span>. Sinjoro <span class="nomo" lang="und" title="Ne-Esperanta nomo. Lingvo: nespecifita">Robinson</span>.”</p>

 <p id="dc420"><em>“<span class="fremda" lang="fr" title="Ne-Esperanta teksto. Lingvo: Franca">Oui. Le voici.</span>”</em></p>

 <p id="dc421">“Kiu vi estas?” demandis <span class="nomo" lang="und" title="Ne-Esperanta nomo. Lingvo: nespecifita">Robinson</span>.</p>

 <p id="dc422">“Estas <span class="nomo" lang="und" title="Ne-Esperanta nomo. Lingvo: nespecifita">Jack</span>. Mi ĵus renkontis malnovan amikon, kaj li...”</p>

 <p id="dc423">“Al la diablo kun viaj amikoj; mi estis gajnonta bilardan ludon kontraŭ tre bona ludisto kiam via malbenita alvoko alvenis. Ne estas la unua fojo, kiam vi...”</p>

 <p id="dc424">“Aŭskultu momenton, mi petas,” interrompis <span class="nomo" lang="und" title="Ne-Esperanta nomo. Lingvo: nespecifita">Morris</span>. “Sinjoro <span class="nomo" lang="und" title="Ne-Esperanta nomo. Lingvo: nespecifita">Stevens</span> kaj liaj kvar ĉarmaj amikinoj deziras, ke vi tagmanĝu kun ni ĉiuj, ĉe la <em><span class="nomo" lang="und" title="Ne-Esperanta nomo. Lingvo: nespecifita">Grand</span> Hotel</em>, je la dua. Ensaltu fiakron kaj venu tuj!”</p>

 <p id="dc425">“Mi estos kun vi post du minutoj,” respondis <span class="nomo" lang="und" title="Ne-Esperanta nomo. Lingvo: nespecifita">Robinson</span> per tute alia voĉtono.</p>

 <p id="dc426">La tagmanĝo estis tre sukcesa afero; oni trovis, ke la Anglinoj estas ne nur belaj knabinoj, sed ankaŭ tute ĉarmaj. <span class="nomo" lang="und" title="Ne-Esperanta nomo. Lingvo: nespecifita">Morris</span>, kvankam li ankoraŭ atendis leteron de la ĵusforlasita belulino <span class="nomo" lang="und" title="Ne-Esperanta nomo. Lingvo: nespecifita">Julie</span>, jam komencis rigardi Fraŭlinon <span class="nomo" lang="und" title="Ne-Esperanta nomo. Lingvo: nespecifita">Troy</span> per admiroplenaj okuloj. Sinjoro <span class="nomo" lang="und" title="Ne-Esperanta nomo. Lingvo: nespecifita">Stevens</span> proponis viziton al la <em><span class="nomo" lang="und" title="Ne-Esperanta nomo. Lingvo: nespecifita">Hôtel de Ville</span></em>, kaj <span class="nomo" lang="und" title="Ne-Esperanta nomo. Lingvo: nespecifita">Robinson</span>, je la surprizo de siaj amikoj, subtenis. Veniginte du fiakrojn, ili ĉiuj veturis al tiu fama konstruaĵo, kaj duonhoron poste rigardis la urbon de la supro de la turo. La gvidisto estis tre agrabla persono, sed malfeliĉe li ne povis paroli angle, kaj unu el la fraŭlinoj proponis ke Sinjoro <span class="nomo" lang="und" title="Ne-Esperanta nomo. Lingvo: nespecifita">Robinson</span> agu kiel interpretisto, kaj traduku la rimarkojn de la gvidisto anglen. Ne estas necese ripeti ĉiujn klopodojn de <span class="nomo" lang="und" title="Ne-Esperanta nomo. Lingvo: nespecifita">Robinson</span> je tiu tasko, sed specimeno eble estos ŝatata de la leganto.</p>

 <p id="dc427">“Rigardu dekstren,” diris la gvidisto, “kaj vi vidos la Domon de la Reĝo, konstruitan ĉirkaŭ la jaro mil kvin cent dek kvar, kiu ricevis sian nomon pro tio, ke ĝi estis la renkontejo de la reĝa konsilantaro.”</p>

 <p id="dc428">“Kontraŭ ni,” tradukis <span class="nomo" lang="und" title="Ne-Esperanta nomo. Lingvo: nespecifita">Robinson</span>, “estas la domo de la reĝo, nomita tiamaniere, ĉar la reĝo estis mortigita en ĝi, en 1514, de la reĝa konsilantaro.”</p>

 <p id="dc429">“Tie vi vidas la katedralon de <span class="nomo" lang="und" title="Ne-Esperanta nomo. Lingvo: nespecifita">Ste. Gudule</span>, la ĉefgloraĵon de Bruselo, konstruitan laŭ la germana gotika stilo. Ĝi estas longa je 355 futoj kaj larĝa je 166 futoj.”</p>

 <p id="dc430">“La katedralo de <span class="nomo" lang="und" title="Ne-Esperanta nomo. Lingvo: nespecifita">Ste. Gudule</span>,” diris <span class="nomo" lang="und" title="Ne-Esperanta nomo. Lingvo: nespecifita">Robinson</span>, “la ĉefpreĝejo de Bruselo, estis konstruita de Germano nomita Gotika, antaŭ 350 jaroj, kaj havas larĝajn seĝojn por 106 personoj.”</p>

 <p id="dc431">“Cent ses personoj?” demandis Fraŭlino <span class="nomo" lang="und" title="Ne-Esperanta nomo. Lingvo: nespecifita">Smart</span>. “Ĉu li ne eraris?”</p>

 <p id="dc432">“Eble,” respondis <span class="nomo" lang="und" title="Ne-Esperanta nomo. Lingvo: nespecifita">Robinson</span>. “Mi demandos lin denove pri ĝi. <em><span class="fremda" lang="fr" title="Ne-Esperanta teksto. Lingvo: Franca">Combien de personnes peut-on mettre en tiu église?</span>”</em></p>

 <p id="dc433">“Mi neniam eniris ĝin,” diris la gvidisto sen ĝeno, “sed mi supozas, ke ĝi havas lokon por almenaŭ tri mil.”</p>

 <p id="dc434">“Kiom li diris?” demandis la fraŭlino, eltirante sian notlibron.</p>

 <p id="dc435">“Tri mil cent ses,” diris <span class="nomo" lang="und" title="Ne-Esperanta nomo. Lingvo: nespecifita">Robinson</span>, iom ruĝiĝante. “Supozeble li forgesis la tri mil antaŭe.”</p>

 <p id="dc436">“Kiam estas hele, kaj la atmosfero tute klara, oni facile povas vidi de ĉi tie la kampon de <span class="nomo" lang="und" title="Ne-Esperanta nomo. Lingvo: nespecifita">Waterloo</span>; sed hodiaŭ la pluvo malhelpas nin. Revenu kiam la suno brilos, kaj mi promesas montri al vi la leonon, kiun oni starigis sur tiu fama loko,” diris la gvidisto, ĉiam afabla.</p>

 <p id="dc437">“Antaŭ multaj jaroj,” diris <span class="nomo" lang="und" title="Ne-Esperanta nomo. Lingvo: nespecifita">Robinson</span>, kiu ne sciis multe pri la historio, kaj ne kuraĝis nomi ian daton en la nuna okazo, “oni vidis la batalon de <span class="nomo" lang="und" title="Ne-Esperanta nomo. Lingvo: nespecifita">Waterloo</span> de ĉi tiu loko, kaj ĝojis vidi la britan leonon je la momento de la venko.”</p>

 <p id="dc438">“Dankon,” interrompis Fraŭlino <span class="nomo" lang="und" title="Ne-Esperanta nomo. Lingvo: nespecifita">Smart</span>, “sed mi timas, ke la gvidisto ne estas tute kredinda, tial mi opinias, ke ni ne devas permesi al Sinjoro <span class="nomo" lang="und" title="Ne-Esperanta nomo. Lingvo: nespecifita">Robinson</span> laciĝi per la ripetado de liaj malsaĝaj certigoj.”</p>

 <p id="dc439">“Mi konsentas,” rimarkis <span class="nomo" lang="und" title="Ne-Esperanta nomo. Lingvo: nespecifita">Stevens</span>, sentante iom da kapturniĝo, kaj esperante, ke ĉiuj atingos la malsupron sen ia katastrofo.</p>

 <p id="dc440">Ili do malsupreniris, kaj poste pasigis kune tre feliĉan vesperon, kaj plie, faris aranĝojn pri aliaj ekskursoj dum la sekvontaj tagoj.</p>

 <p id="dc441">Unu el tiuj estis al la fama Batalkampo de <span class="nomo" lang="und" title="Ne-Esperanta nomo. Lingvo: nespecifita">Waterloo</span>, kaj ili estis gaja areto, promenante al la stacidomo duope. Antaŭ ol alveni tien, Fraŭlino <span class="nomo" lang="und" title="Ne-Esperanta nomo. Lingvo: nespecifita">Smart</span>, kiu estis zorgata de <span class="nomo" lang="und" title="Ne-Esperanta nomo. Lingvo: nespecifita">Robinson</span>, ekkriis, ke ŝi devos aĉeti “franĝ-reton” (retharligilon) por konservi netaj la harojn, ĉar la vento blovis tre multe en tiu momento. Ambaŭ eniris drapvendejon, kaj <span class="nomo" lang="und" title="Ne-Esperanta nomo. Lingvo: nespecifita">Robinson</span> kondukis la interparoladon kiam oni konstatis, ke neniu en la vendejo povas kompreni la anglan lingvon.</p>

 <p id="dc442">“Bonvole alportu al la sinjorino,” li ĝentile diris france, “ion per kio ŝi povos konservi la harojn netaj.”</p>

 <p id="dc443">“Kun plezuro,” diris la vendistino. “Jen estas nia plej nova kolekto de kombiloj, ornamitaj per brilaj ŝtonoj, kaj je la plej malkaraj prezoj.”</p>

 <p id="dc444">“Jes, sed ni ne deziras kombilojn,” respondis <span class="nomo" lang="und" title="Ne-Esperanta nomo. Lingvo: nespecifita">Robinson</span>, “ni bezonas ion per kio la sinjorino povos protekti la harojn kontraŭ la vento.”</p>

 <p id="dc445">“Pardonu, sinjoro, nun mi tute komprenas,” diris la knabino, kaj ŝi tuj dismetis antaŭ ili nombron da pingloj diversstilaj.</p>

 <p id="dc446">“Ne, ne,” kriis <span class="nomo" lang="und" title="Ne-Esperanta nomo. Lingvo: nespecifita">Robinson</span>, “ŝi ne bezonas ilojn por meti <em>en</em> la harojn, sed <em>sur</em> la harojn.”</p>

 <p id="dc447">“Ha! <em>sur</em> la harojn,” respondis ŝi, kun nova lumo en la okuloj. “Mi estis malsaĝa ne pensi pri tio antaŭe.”</p>

 <p id="dc448">“Nu,” diris <span class="nomo" lang="und" title="Ne-Esperanta nomo. Lingvo: nespecifita">Robinson</span>, “ni ricevos la ĝustan objekton.”</p>

 <p id="dc449">“Mi tion esperas,” diris Fraŭlino <span class="nomo" lang="und" title="Ne-Esperanta nomo. Lingvo: nespecifita">Smart</span>, sin turnante por vidi, kion alportas la vendistino.</p>

 <p id="dc450">“Ĉi tiuj estas vualoj, ne ‘franĝ-retoj’,” diris Fraŭlino <span class="nomo" lang="und" title="Ne-Esperanta nomo. Lingvo: nespecifita">Smart</span> angle al la kompatinda knabino, kaj per signoj, ŝi penis montri tion, kion ŝi bezonas.</p>

 <p id="dc451">“Tiuj ĉi estas tro grandaj,” diris <span class="nomo" lang="und" title="Ne-Esperanta nomo. Lingvo: nespecifita">Robinson</span>, “alportu pli malgrandajn.”</p>

 <p id="dc452">“Jen la plej malgrandaj, kiujn ni vendas.”</p>

 <p id="dc453">Fraŭlino <span class="nomo" lang="und" title="Ne-Esperanta nomo. Lingvo: nespecifita">Smart</span> malpacienciĝis, kaj parolis multe, sed neniu ŝin komprenis.</p>

 <p id="dc454">Fine, <span class="nomo" lang="und" title="Ne-Esperanta nomo. Lingvo: nespecifita">Robinson</span> alvokis la aliajn amikojn en la vendejon por vidi ĉu iu el la aliaj fraŭlinoj portas “franĝ-reton”, sed tute sen sukceso. Tiam <span class="nomo" lang="und" title="Ne-Esperanta nomo. Lingvo: nespecifita">Morris</span> demandis al Fraŭlino <span class="nomo" lang="und" title="Ne-Esperanta nomo. Lingvo: nespecifita">Smart</span>: “Kio estas ‘franĝ-reto’?”</p>

 <p id="dc455">“Ĝi estas malgranda reto per kiu oni kovras la fronthararon por ke ĝi ne senordiĝu.”</p>

 <p id="dc456">“Donu al mi krajonon, mi petas,” demandis <span class="nomo" lang="und" title="Ne-Esperanta nomo. Lingvo: nespecifita">Morris</span>, kaj per kelkaj movoj de la mano, li desegnis la vizaĝon de virino kaj kovris la frizaĵon per linioj laŭ la formo de reto, montrante la rezulton al la vendistino. Tuj ŝi alportis skatolon enhavantan la bezonatajn objektojn, kaj ĉiuj eliris la vendejon ridetante.</p>

 <p id="dc457">Dum la vojaĝo ĝis <span class="nomo" lang="und" title="Ne-Esperanta nomo. Lingvo: nespecifita">Waterloo</span>, oni parolis pri la utileco de “signo-lingvoj”, laŭ tiu uzata de la Ĥinoj, sed <span class="nomo" lang="und" title="Ne-Esperanta nomo. Lingvo: nespecifita">Brown</span> raportis pri almenaŭ du okazoj, kiam la “signo-lingvo” ne sukcesis. Anglo vizitanta Francujon deziris havigi nekaran temanĝon, kaj kun la intenco mendi tason da teo kun ovo, li desegnis tason, kaj ovalon, en kiu li faris birdon. Anstataŭ alporti tion kion li bezonis, la kelnero alportis tasegon da supo, kaj poste teleron da kokidaĵo, por kiuj li devis pagi tri frankojn. Je la dua okazo, Anglo estis vojaĝanta en Hispanujo, kaj volis manĝi bonan bifstekon kun agarikoj. Ne sciante la hispanan lingvon, li ankaŭ uzis la “signo-lingvon”, kaj desegnis ion, kio, li kredis, prezentis ĝustan ideon de bovo kaj agariko. La kelnero ŝajnis kompreni, kaj foriris la ĉambron. Reveninte post kelkaj minutoj, li alportis kun si ombrelon, kaj bileton por vidi bovbatalon.</p>

 <p id="dc458">Alveninte ĉe la fama Batalkampo, Sinjoro <span class="nomo" lang="und" title="Ne-Esperanta nomo. Lingvo: nespecifita">Stevens</span>, bone informita pri ĉiuj historiaj aferoj, faris tre interesan priskribon de la batalo, montrante la poziciojn de la diversaj regimentoj, kaj la vojojn uzitajn de la franca, angla kaj prusa armeoj; kaj kondukis la amikojn al la farmo de <em><span class="nomo" lang="und" title="Ne-Esperanta nomo. Lingvo: nespecifita">Hougoumont</span></em>, kie mortis tiom da kuraĝaj soldatoj niaj, kaj al <em><span class="fremda" lang="fr" title="Ne-Esperanta teksto. Lingvo: Franca">la Belle Alliance</span></em>, en kiu Napoleono mem restis, kaj de kie li eĉ komandis sian armeon dum parto de la batalo. Aŭdinte kaj vidinte ĉion, ĉiuj sentis sin profunde kortuŝitaj, kaj vere dankemaj, ke nuntempe, anstataŭ esti malamikoj de la bravaj Francoj, ni havas sinceran interkomprenadon kun ili; kaj ĉiuj trinkis kore al la <em><span class="nomo" lang="und" title="Ne-Esperanta nomo. Lingvo: nespecifita">Entente Cordiale</span></em>, esperante, ke la estonteco portos ankaŭ al ĉiuj nacioj pli bonan interkomprenadon kaj ĉiamdaŭran pacon.</p>

 <p id="dc459">Dum la reveno al Bruselo, Fraŭlino <span class="nomo" lang="und" title="Ne-Esperanta nomo. Lingvo: nespecifita">Tod</span>, la sola Skotino en la bandeto, komencis interesiĝi pri Esperanto, kiel klarigita de <span class="nomo" lang="und" title="Ne-Esperanta nomo. Lingvo: nespecifita">Brown</span>. Ŝi eĉ interesiĝis pri <span class="nomo" lang="und" title="Ne-Esperanta nomo. Lingvo: nespecifita">Brown</span> mem, dum li, kvankam li ne trovis ŝin tiel agrabla (laŭ sia opinio) kiel Fraŭlino <span class="nomo" lang="und" title="Ne-Esperanta nomo. Lingvo: nespecifita">Dora Dufer</span>, kiun li renkontis en Parizo, almenaŭ ŝatis ŝian karakteron, kaj ricevis multe da plezuro el la interparolado. Sed, se Fraŭlino <span class="nomo" lang="und" title="Ne-Esperanta nomo. Lingvo: nespecifita">Tod</span> iam estus pensinta serioze pri <span class="nomo" lang="und" title="Ne-Esperanta nomo. Lingvo: nespecifita">Brown</span> kiel estonta amanto, ŝi tuj ŝanĝiĝis post la foriro el la vagonaro. Kiel mi diris en la komenco de ĉi tiu libro, <span class="nomo" lang="und" title="Ne-Esperanta nomo. Lingvo: nespecifita">Brown</span> estis preskaŭ senhara, sed pro tio, ke li permesis al la haroj ĉe la flankoj kreski tre longaj, kaj brosis tiujn longajn harojn trans la verton, li iomete sukcesis kaŝi la fakton de la senhareco. Je la okazo nun pritraktata, la vento, plifortiĝinte dum la tuta tago, blovis kiel uragano; ĝi kvazaŭ kuris post <span class="nomo" lang="und" title="Ne-Esperanta nomo. Lingvo: nespecifita">Brown</span>, levis lian ĉapelon, kaj blovis la longajn harojn ĉiudirekten, je la granda amuzo de ĉiuj. Fraŭlino <span class="nomo" lang="und" title="Ne-Esperanta nomo. Lingvo: nespecifita">Tod</span> lin rigardis kun teruro; ŝi tute elreviĝis, kaj neniam poste povis vidi la malfeliĉulon, ne pripensante lian absurdan aspekton je tiu momento. Kvankam <span class="nomo" lang="und" title="Ne-Esperanta nomo. Lingvo: nespecifita">Brown</span> ne scias tion, li estas savita de unuiĝo kun la skota nacio per “la larĝeco de unu haro”.</p>

 </div>

 <div class="chapitro" id="tri-angloj-alilande-9"> <h3 id="dc460">ĈAPITRO <span class="num" title="">IX</span>.</h3> <p id="dc461">“Ĉu io vin maltrankviligis, <span class="nomo" lang="und" title="Ne-Esperanta nomo. Lingvo: nespecifita">Jack</span>?” demandis <span class="nomo" lang="und" title="Ne-Esperanta nomo. Lingvo: nespecifita">Brown</span>, ekvidante, ke <span class="nomo" lang="und" title="Ne-Esperanta nomo. Lingvo: nespecifita">Morris</span> sidas en profunda pensado, kun malfermita letero en la mano.</p>

 <p id="dc462">“Iomete,” li respondis, transdonante la leteron al la amiko. “Mi timas, ke vi ankaŭ maltrankviliĝos. Legu mem.”</p>

 <p id="dc463">Surprizita, kaj kun malagrabla sento, iom simila al malkuraĝo, <span class="nomo" lang="und" title="Ne-Esperanta nomo. Lingvo: nespecifita">Brown</span> sidiĝis apud fenestro kaj legis la jenon: –</p>

 <blockquote> <p id="dc464">Kara Sinjoro <span class="nomo" lang="und" title="Ne-Esperanta nomo. Lingvo: nespecifita">Jack</span>,</p>

 <p id="dc465">Kun permeso de la patro, al kiu mi tuj montris vian leteron, mi faras ĉi tiun unuan sed nepre finan respondon; tial ke oni jam komencis priaranĝi mian edziniĝon kun Sinjoro <span class="nomo" lang="und" title="Ne-Esperanta nomo. Lingvo: nespecifita">Boileau</span>, ne estus dece daŭrigi amindumon eĉ senkulpan kiel la nia.</p>

 <p id="dc466">Vi diras ke vi min amas, sed, kredu min, Sinjoro, la sento kiun vi havas por mi ne estas la vera amo. Baldaŭ, certe, vi renkontos la belegan anglan floron, kiun la sorto speciale elektis por vi. Pri mi mem, mi ĉiam estimos vin, sed neniam povos vin ami pli ol frate.</p>

 <p id="dc467">Estu kuraĝa, Sinjoro <span class="nomo" lang="und" title="Ne-Esperanta nomo. Lingvo: nespecifita">Jack</span>, kaj baldaŭ vi estos danka ke la <em><span class="fremda" lang="und" title="Ne-Esperanta teksto. Lingvo: nespecifita">petite</span> <span class="nomo" lang="und" title="Ne-Esperanta nomo. Lingvo: nespecifita">Julie</span></em> estas malpli malsaĝa ol vi.</p>

 <p id="dc468">Ĉu vi konas Sinjorinon <span class="nomo" lang="und" title="Ne-Esperanta nomo. Lingvo: nespecifita">Snap</span>? Anglino tiel nomita ĉeestis la lastan kunvenon de la Grupo, kaj petis informon pri Sinjoro <span class="nomo" lang="und" title="Ne-Esperanta nomo. Lingvo: nespecifita">Brown</span>. Ŝajnas, ke ŝi legis en ĵurnalo pri la arestiĝo de Sinjoro <span class="nomo" lang="und" title="Ne-Esperanta nomo. Lingvo: nespecifita">Robinson</span>, kaj la perilo uzita de Sinjoro <span class="nomo" lang="und" title="Ne-Esperanta nomo. Lingvo: nespecifita">Brown</span> por lin liberigi. Ni donis al ŝi la nunan adreson de vi ĉiuj, kaj eble vi baldaŭ ricevos viziton de ŝi.</p>

 <p id="dc469">Adiaŭ, Sinjoro <span class="nomo" lang="und" title="Ne-Esperanta nomo. Lingvo: nespecifita">Jack</span>; mi ofte pripensados la karajn amikojn konitajn en la estinteco, el kiuj vi ĉiam havos specialan lokon. Por vi, kaj ankaŭ por viaj amikoj, la patro kaj mi sendas la plej korajn bondezirojn. La tagoj estu feliĉaj por vi, kaj ĉiam daŭrigu la studadon de la kara lingvo, por plaĉi al</p>

 <p id="dc470">via unua instruistino, <br><em class="majusklete"><span class="nomo" lang="und" title="Ne-Esperanta nomo. Lingvo: nespecifita">Julie Vallée</span>.</em></p>

 </blockquote> <p id="dc471">Leginte la leteron, <span class="nomo" lang="und" title="Ne-Esperanta nomo. Lingvo: nespecifita">Brown</span> alproksimiĝis la amikon, kaj diris dolĉe:</p>

 <p id="dc472">“Mi ne imagis, ke la afero estas tiel serioza; mi estas kortuŝita.”</p>

 <p id="dc473">“Mil dankojn, <span class="nomo" lang="und" title="Ne-Esperanta nomo. Lingvo: nespecifita">Tom</span>, sed ne pensu pri mi, ĉar Fraŭlino <span class="nomo" lang="und" title="Ne-Esperanta nomo. Lingvo: nespecifita">Vallée</span> faris saĝan decidon. Pensu pri vi mem. Ĉu vi intencas atendi la alvenon de Sinjorino <span class="nomo" lang="und" title="Ne-Esperanta nomo. Lingvo: nespecifita">Snap</span>, aŭ tuj foriri en Germanujon?”</p>

 <p id="dc474">“Mi timas la vidvinon, kaj preferus forkuri ol restadi, sed mia afero, kompare kun la via, estas malgrava.”</p>

 <p id="dc475">“Tute ne!” respondis <span class="nomo" lang="und" title="Ne-Esperanta nomo. Lingvo: nespecifita">Morris</span>. “Fraŭlino <span class="nomo" lang="und" title="Ne-Esperanta nomo. Lingvo: nespecifita">Vallée</span> decidis saĝe.”</p>

 <p id="dc476">“Kial? Ĉu vi ne vere amas ŝin?”</p>

 <p id="dc477">“Jes, kaj ne.”</p>

 <p id="dc478">“Jes, kaj ne! Ne estu malsaĝulo.”</p>

 <p id="dc479">“Mi ne estas malsaĝulo,” respondis <span class="nomo" lang="und" title="Ne-Esperanta nomo. Lingvo: nespecifita">Morris</span>, varme.</p>

 <p id="dc480">“Nu, kial do vi parolas tiamaniere?”</p>

 <p id="dc481">“Mi amas ŝin, sed eble ne tiel tutkore, kiel oni devus ami fianĉinon. Jen la pozicio. Dum pli ol monato, ni babiladis kune, ni estis la plej bonaj geamikoj, kaj pro tio, ke mi estas eble tro sentema, okaze, mi diris al ŝi pli multe pri miaj sentoj, ol la vero postulis. Poste dank’ al via foriro, mi forkuris de ŝi eĉ sen adiaŭo. Mi ne sciis ĉu ŝi min amas aŭ ne; mi ne deziris, ke ŝi rigardu min kiel malhonorindulon, kaj, do, mi skribis por peti, ke ŝi edziniĝu kun mi.”</p>

 <p id="dc482">“Kaj nun?”</p>

 <p id="dc483">“Eble, mia fiereco estas vundita pli profunde ol la koro.”</p>

 <p id="dc484">“Mi ĝojas pri tio,” respondis <span class="nomo" lang="und" title="Ne-Esperanta nomo. Lingvo: nespecifita">Brown</span>, frapante <span class="nomo" lang="und" title="Ne-Esperanta nomo. Lingvo: nespecifita">Morris</span>, plenmane, sur la dorso.</p>

 <p id="dc485">“Kaj pri Sinjorino <span class="nomo" lang="und" title="Ne-Esperanta nomo. Lingvo: nespecifita">Snap</span>?” demandis <span class="nomo" lang="und" title="Ne-Esperanta nomo. Lingvo: nespecifita">Morris</span>.</p>

 <p id="dc486">“Mi deziras viziti Germanujon,” respondis <span class="nomo" lang="und" title="Ne-Esperanta nomo. Lingvo: nespecifita">Brown</span>.</p>

 <p id="dc487">“Ankaŭ mi,” diris la alia. “Sed mi timas, ke <span class="nomo" lang="und" title="Ne-Esperanta nomo. Lingvo: nespecifita">Charlie</span> ne estos preta...”</p>

 <p id="dc488"><span class="nomo" lang="und" title="Ne-Esperanta nomo. Lingvo: nespecifita">Morris</span> neniam finis la frazon, ĉar je tio, laŭta bruo okazis ekstere, kaj <span class="nomo" lang="und" title="Ne-Esperanta nomo. Lingvo: nespecifita">Brown</span> kaj <span class="nomo" lang="und" title="Ne-Esperanta nomo. Lingvo: nespecifita">Morris</span> eliris kune por sciiĝi pri ĝi.Ŝajnis, ke <span class="nomo" lang="und" title="Ne-Esperanta nomo. Lingvo: nespecifita">Robinson</span>, kune kun artisto loĝanta en la sama hotelo, pasigis la tagon en aŭtomobilo veturante tra la najbara kamparo, kaj, tial ke la veturigisto tro trinkis, <span class="nomo" lang="und" title="Ne-Esperanta nomo. Lingvo: nespecifita">Robinson</span> mem ludis la rolon de direktisto dum la reveno; sed, forgesinte, ke en Belgujo oni devas veturi kaj rajdi sur la dekstra flanko de la stratoj anstataŭ iri laŭlonge la maldekstran kiel en Anglujo, li tuj kaŭzis multe da konfuzado, kaj eĉ kelkajn malgravajn akcidentojn. Rezultis, do, ke malantaŭ la aŭtomobilo kuris procesio de veturiloj, ekscititaj policanoj, scivolemuloj, k.t.p.</p>

 <p id="dc489">Ne nur longa klarigo, sed donaco de kelkaj oraj moneroj al la policanoj estis necesaj, antaŭ ol la afero estis kontentige aranĝita. Sed, eĉ post la foriro de la policanoj, <span class="nomo" lang="und" title="Ne-Esperanta nomo. Lingvo: nespecifita">Robinson</span> ne estis tute bonhumora.</p>

 <p id="dc490">“La Belgoj estas stultuloj!” li diris al la amikoj. “Imagu tian malsaĝan regulon pri la stratirado! Kial ili ne povas veturi ĉe la maldekstra flanko, same kiel en Anglujo?” li demandis kolere.</p>

 <p id="dc491">“Kiam oni estas en Romo, oni devas fari kiel la...” komencis <span class="nomo" lang="und" title="Ne-Esperanta nomo. Lingvo: nespecifita">Morris</span>.</p>

 <p id="dc492">“Ni ne estas en Romo,” interrompis <span class="nomo" lang="und" title="Ne-Esperanta nomo. Lingvo: nespecifita">Robinson</span>. “Tiu ĉi afero havas nenian rilaton kun Romo.”</p>

 <p id="dc493">“La rimarko taŭgas egale al la nuna okazo. Estante fremdulo, vi...”</p>

 <p id="dc494">“Fremdulo!” diris <span class="nomo" lang="und" title="Ne-Esperanta nomo. Lingvo: nespecifita">Robinson</span>.</p>

 <p id="dc495">“Certe,” respondis <span class="nomo" lang="und" title="Ne-Esperanta nomo. Lingvo: nespecifita">Morris</span>. “Dum nia restado eksterlande, ni ĉiuj estas fremduloj, kompreneble, kaj devas konformiĝi al la reguloj faritaj de la enlanduloj.”</p>

 <p id="dc496">“Ne prediku plu,” diris <span class="nomo" lang="und" title="Ne-Esperanta nomo. Lingvo: nespecifita">Robinson</span>, “mi jam aŭskultis sufiĉe, kaj ankaŭ restadis pli longe en ĉi tiu lando, ol mi dezirus. Ĉu plaĉos al vi, aŭ ne, mi foriros hodiaŭ vespere.”</p>

 <p id="dc497">“Ne eble,” gaje diris <span class="nomo" lang="und" title="Ne-Esperanta nomo. Lingvo: nespecifita">Brown</span>, palpebrumante <span class="nomo" lang="und" title="Ne-Esperanta nomo. Lingvo: nespecifita">Morris</span>.</p>

 <p id="dc498">“Tute egale, mi foriros.”</p>

 <p id="dc499">“Ne estas tute oportune,” diris <span class="nomo" lang="und" title="Ne-Esperanta nomo. Lingvo: nespecifita">Morris</span>, “sed por plaĉi al vi, <span class="nomo" lang="und" title="Ne-Esperanta nomo. Lingvo: nespecifita">Charlie</span>, ni foriros eĉ antaŭ la vespermanĝo.”</p>

 <p id="dc500">“Dankon,” respondis <span class="nomo" lang="und" title="Ne-Esperanta nomo. Lingvo: nespecifita">Robinson</span>, “sed tio ne kontentigos min. Post la vespermanĝo estos sufiĉe frue por mi. Sed kien iri?”</p>

 <p id="dc501"><em>“<span class="fremda" lang="de" title="Ne-Esperanta teksto. Lingvo: Germana">Nach Frankfurt!</span>”</em> respondis <span class="nomo" lang="und" title="Ne-Esperanta nomo. Lingvo: nespecifita">Morris</span>.</p>

 <p id="dc502">“<span class="fremda" lang="de" title="Ne-Esperanta teksto. Lingvo: Germana">Nakfrankfort!</span> Kie estas?”</p>

 <p id="dc503">“Mi parolis germane,” klarigis <span class="nomo" lang="und" title="Ne-Esperanta nomo. Lingvo: nespecifita">Morris</span>.</p>

 <p id="dc504">“Efektive! En la estonteco, havu la bonecon ekzerci vian nekompreneblan lingvaĉon je iu alia malsaĝulo.”</p>

 <p id="dc505">“Volonte,” respondis <span class="nomo" lang="und" title="Ne-Esperanta nomo. Lingvo: nespecifita">Morris</span>, “sed kie mi povus lin trovi?”</p>

 <p id="dc506">“Ne plu babiladu, kaj venu tagmanĝi,” petegis <span class="nomo" lang="und" title="Ne-Esperanta nomo. Lingvo: nespecifita">Brown</span>, timante la alvenon de sia <em><span class="fremda" lang="fr" title="Ne-Esperanta teksto. Lingvo: Franca">bête noire</span></em>, Sinjorino <span class="nomo" lang="und" title="Ne-Esperanta nomo. Lingvo: nespecifita">Snap</span>.</p>

 <p id="dc507">Kelkajn horojn pli malfrue, la tri amikoj dormis en la rapida vagonaro kiu veturigis ilin al Kolonjo. Alveninte ĉe la landlimo de Germanujo, ili ricevis viziton de doganoficisto, kiu vekis <span class="nomo" lang="und" title="Ne-Esperanta nomo. Lingvo: nespecifita">Robinson</span>, kaj faris al li la kutimajn demandojn. Ĉi tiu, ne kompreninte unu vorton, piedfrapis <span class="nomo" lang="und" title="Ne-Esperanta nomo. Lingvo: nespecifita">Morris</span>, kaj tuj reendormiĝis.</p>

 <p id="dc508"><span class="nomo" lang="und" title="Ne-Esperanta nomo. Lingvo: nespecifita">Morris</span> vekiĝis kun vera sento de doloro, ĉirkaŭrigardis, kaj, vidante la oficiston antaŭ si, kompreneble kredis sin piedfrapita de tiu senkulpa homo, kaj ekkriis indigne:</p>

 <p id="dc509">“Vi, malbenita idiotulo! Kial vi tion faris?”</p>

 <p id="dc510">La flegma kaj dormema Germano respondis ĝentile: “Ĉu vi havas ion por deklari, sinjoro?”</p>

 <p id="dc511">Jen netransirebla barilo. <span class="nomo" lang="und" title="Ne-Esperanta nomo. Lingvo: nespecifita">Morris</span>, kvankam li diligente studadis la germanan lingvon, tute ne komprenis tion, kion diris la enlandulo, kaj tuj trovis, ke estas unu afero <em>kredi</em>, ke oni scias fremdan lingvon, kaj alia afero uzi ĝin <em>praktike</em>. Post momenta silento, la oficisto ripetis la demandon, kaj aldiris:</p>

 <p id="dc512"><em>“<span class="fremda" lang="de" title="Ne-Esperanta teksto. Lingvo: Germana">Sprechen Sie Deutsch?</span>”</em></p>

 <p id="dc513">“Ne,” respondis <span class="nomo" lang="und" title="Ne-Esperanta nomo. Lingvo: nespecifita">Morris</span>, kun humileco; li ne kuraĝis respondi jese, timante la rezulton.</p>

 <p id="dc514"><em>“<span class="fremda" lang="fr" title="Ne-Esperanta teksto. Lingvo: Franca">Parlez-vous français?</span>”</em></p>

 <p id="dc515">“Ne,” ripetis <span class="nomo" lang="und" title="Ne-Esperanta nomo. Lingvo: nespecifita">Morris</span>.</p>

 <p id="dc516"><em>“<span class="fremda" lang="es" title="Ne-Esperanta teksto. Lingvo: Hispana">Habla Usted Español?</span>”</em></p>

 <p id="dc517">“Ne,”</p>

 <p id="dc518"><em>“<span class="fremda" lang="it" title="Ne-Esperanta teksto. Lingvo: Itala">Parlate Italiano?</span>”</em></p>

 <p id="dc519">“Tute ne,” diris <span class="nomo" lang="und" title="Ne-Esperanta nomo. Lingvo: nespecifita">Morris</span>, aldirante: <em>“<span class="fremda" lang="en" title="Ne-Esperanta teksto. Lingvo: Angla">Do you speak english?</span>”</em></p>

 <p id="dc520">“Ne,” respondis la Germano.</p>

 <p id="dc521">“Ĉu vi parolas Esperante?” daŭrigis <span class="nomo" lang="und" title="Ne-Esperanta nomo. Lingvo: nespecifita">Morris</span>, preskaŭ sen espero.</p>

 <p id="dc522">“Jes, jes,” ekkriis la oficisto, forlasante la unuan fojon sian flegmecon; kaj tiam la du interbabiladis entuziasme dum la sekvantaj dek minutoj. Antaŭ ol eliri la kupeon, la Germano metis la aprobsignon sur ĉiujn pakaĵojn de la Angloj, ne farinte pluajn demandojn pri tabako kaj aliaj imposteblaj komercaĵoj.</p>

 <p id="dc523">Alveninte en Kolonjo, <span class="nomo" lang="und" title="Ne-Esperanta nomo. Lingvo: nespecifita">Morris</span> spertis multajn malfacilaĵojn, penante trovi la vagonaron por <span class="nomo" lang="und" title="Ne-Esperanta nomo. Lingvo: nespecifita">Frankfurt</span>; ĉar, kvankam ĉe tiu bela stacidomo ekzistas bone ellaborita sistemo, per kiu la vojaĝantoj povas sciiĝi pri ĉiuj vagonaroj, ĝi estas nekomprenebla por iu ajn krom Germano. Fine, tamen, li trovis portiston kiu, ŝajne, komprenis lian demandon: <em>“<span class="fremda" lang="de" title="Ne-Esperanta teksto. Lingvo: Germana">Wo ist der Zug nach Frankfurt?</span>”</em></p>

 <p id="dc524">Kaj, enirante komfortan kupeon, kaj esperante denove ĝui iom da dormo, li estis devigita aŭskulti la sarkasmajn rimarkojn de la du amikoj, kiuj lin demandis kial li ne kondukis kun si la “Panjon”; kial li ne lernis la germanan lingvon anstataŭ pasigi la tempon fanfaronante pri scio kiun li tute ne posedis; kaj kiamaniere li proponas fari la necesajn aranĝojn pri hoteloj, konstatinte, ke li eĉ ne povas trovi vagonaron al bone konata urbo?</p>

 <p id="dc525">Ili alvenis en <span class="nomo" lang="und" title="Ne-Esperanta nomo. Lingvo: nespecifita">Frankfurt</span>, lacaj, malbonhumoraj, kaj malsataj, sed, kvankam feliĉe <span class="nomo" lang="und" title="Ne-Esperanta nomo. Lingvo: nespecifita">Morris</span> trovis portiston kiu parolis angle, ĉi tiu tuj forigis lian ĝojon, sciigante ke estas tute ne eble havigi litojn. Estis nenio farebla krom reiri ĝis <span class="nomo" lang="und" title="Ne-Esperanta nomo. Lingvo: nespecifita">Mainz</span>, kie ili alvenis je la tria matene. Elirinte la tiean stacidomon, ili trovis omnibuson, en kiun ili sidiĝis por veturi al la hotelo <em><span class="nomo" lang="und" title="Ne-Esperanta nomo. Lingvo: nespecifita">Karpfen</span></em>. Tamen, anstataŭ tuj forveturi, la veturigisto komencis, per helpo de kelkaj portistoj, levi tri grandegajn kestojn sur la imperialon de la veturilo. Timante, ke ilia pezo nepre faligos ilin tra la tegmenton, kaj ke ili mem subpremiĝos per la ruinaĵoj, la Angloj eliris rapide, kaj <span class="nomo" lang="und" title="Ne-Esperanta nomo. Lingvo: nespecifita">Morris</span> ekkriis al la surprizitaj Germanoj: <em>“<span class="fremda" lang="de" title="Ne-Esperanta teksto. Lingvo: Germana">Was ist das?</span>”</em></p>

 <p id="dc526"><em>“<span class="fremda" lang="de" title="Ne-Esperanta teksto. Lingvo: Germana">Hüte</span>,”</em> respondis la veturigisto, forte tirante la ŝnuron per kiu la homoj levis la keston.</p>

 <p id="dc527"><em>“<span class="fremda" lang="de" title="Ne-Esperanta teksto. Lingvo: Germana">Hüte!</span>”</em> ripetis <span class="nomo" lang="und" title="Ne-Esperanta nomo. Lingvo: nespecifita">Morris</span>. “<em><span class="fremda" lang="de" title="Ne-Esperanta teksto. Lingvo: Germana">Hüte!</span></em> la vorto estas bone konata al mi, sed mi forgesas tion, kion ĝi signifas. <em>‘<span class="fremda" lang="de" title="Ne-Esperanta teksto. Lingvo: Germana">Hüte!</span>’</em> Ho! Mi nun rememoras. Eniru la veturilon, la kestoj enhavas ĉapelojn kaj estas, do, tute malpezaj.”</p>

 <p id="dc528">Kaj, post veturado de kelkaj minutoj, tra malbone pavimitaj kaj nelumigitaj stratoj, ili alvenis la hotelon, kaj, manĝinte ĉion, kion la noktportisto povis servi al ili je tiu neoportuna horo, ili suprenrampis al siaj dormĉambroj, kaj endormiĝis, eĉ ne ripetinte siajn preĝojn.</p>

 </div>

 <div class="chapitro" id="tri-angloj-alilande-10"> <h3 id="dc529">ĈAPITRO <span class="num" title="">X</span>.</h3> <p id="dc530">Pasiginte semajnon en <span class="nomo" lang="und" title="Ne-Esperanta nomo. Lingvo: nespecifita">Mainz</span> kaj la ĉirkaŭaĵo, la amikoj suriris Rejnan vaporŝipon por ĝui la belajn vidindaĵojn, kiuj disvolviĝas dum vojaĝo laŭlonge tiun mondfaman riveron. La vetero estis bonega, kaj eĉ <span class="nomo" lang="und" title="Ne-Esperanta nomo. Lingvo: nespecifita">Robinson</span> unuahore entuziasme ĉirkaŭrigardis; poste, dezirante pli ekscitan okupon, li vagis malpacience de unu parto de la ŝipo al alia, ĝis la momento kiam estis anoncite ke la tagmanĝo estas preta. Neniam antaŭe li partoprenis pli bonan manĝon, tial ke, krom la fakto ke troviĝis bongustaĵoj sur la tablo, li havis kiel kunmanĝantojn tre ĝentilan hispanan sinjoron kun lia belega filino.</p>

 <p id="dc531">Dume, nia amiko <span class="nomo" lang="und" title="Ne-Esperanta nomo. Lingvo: nespecifita">Brown</span>, sidante en komforta ferdekseĝo, kun la amata pipo inter la lipoj, ŝajnis tre feliĉa, kvankam – eble <em>ĉar</em> – liaj pensoj ne estis fiksataj ekskluzive je la ĉiam ŝanĝiĝanta panoramo. De post lia foriro el Francujo, li revis pli kaj pli ofte pri la bela <span class="nomo" lang="und" title="Ne-Esperanta nomo. Lingvo: nespecifita">Dora Dufer</span>, kaj dum la nuna vojaĝo li sopiris sciiĝi, ĉu ŝi plenumis promeson faritan al li en Parizo, sendi leteron <em><span class="fremda" lang="und" title="Ne-Esperanta teksto. Lingvo: nespecifita">poste restante</span></em> al Kolonjo.</p>

 <p id="dc532">Pri <span class="nomo" lang="und" title="Ne-Esperanta nomo. Lingvo: nespecifita">Morris</span>, ĉu estas necese diri ke li konatiĝis kun bela fraŭlino? Ŝi estis Vienanino, kaj akceptis lian proponon priskribi la malnovajn kaj ruiniĝintajn kastelojn, kiuj staris inter la belaj vinberejoj borderantaj la riveron. Ludinte sufiĉe longe la rolon de gvidisto, li daŭrigis la interparolon laŭ sia plej ŝatata rolo – tiu de amindumanto. Ĉar li ĉiam ludis laŭ regule aranĝita metodo, ŝi, kiu deziras sciiĝi pri lia plej nova “prezentado”, povos relegi la specimenon jam skribitan en antaŭa ĉapitro. Mi diras “ŝi”, ĉar mi imagas ke nur <em>virino</em> estos sufiĉe scivolema.</p>

 <p id="dc533">Ke li ne tute permesis la herbon kreski sub siaj piedoj – (la metaforo estas malbona rilate al homo sur ŝipo, sed mi rifuzis ŝanĝi ĝin, ĉar nuntempe, miksitaj metaforoj kaj anakronismoj troviĝas en ĉiuj laŭmodaj verkoj) – estas certe; ĉar antaŭ ol diri “adiaŭ”, la fraŭlino asertis ke ŝi ne plu kredos la ĝenerale akceptitan diron pri la “malvarmsangeco” de Angloj. <span class="nomo" lang="und" title="Ne-Esperanta nomo. Lingvo: nespecifita">Morris</span> respondis ĝentile, ke tia diro ĝis tiam estus priskribinta lin prave, sed ke ŝia beleco kaŭzis lin forĵeti la kutiman indiferentecon, kaj ke lia sango varmiĝis per la fajro de ŝiaj belaj okuloj.</p>

 <p>–</p>

 <p id="dc534">Tiun vesperon la Angloj vespermanĝis ĉe la hotelo <em>Dom</em> en Kolonjo, kaj estis <span class="nomo" lang="und" title="Ne-Esperanta nomo. Lingvo: nespecifita">Robinson</span> kiu demandis: “Kien vi proponas iri poste?”</p>

 <p id="dc535">“Berlinon, se tio plaĉos al vi,” respondis <span class="nomo" lang="und" title="Ne-Esperanta nomo. Lingvo: nespecifita">Morris</span>. “Ni povus foriri la dekkvinan, resti kelkajn tagojn en la ĉefurbo, kaj poste reiri hejmen tra Nederlando.”</p>

 <p id="dc536">“Tre bone,” diris <span class="nomo" lang="und" title="Ne-Esperanta nomo. Lingvo: nespecifita">Brown</span>. “Mi povos do viziti Amsterdamon, laŭ mia de longe sentita deziro.”</p>

 <p id="dc537">“Akceptite unuvoĉe,” aldiris <span class="nomo" lang="und" title="Ne-Esperanta nomo. Lingvo: nespecifita">Robinson</span>, leviĝante, “kaj nun, kian programon vi havas por pasigi la vesperon?”</p>

 <p id="dc538">“Ni iru poŝtoficejen por ricevi niajn leterojn,” respondis <span class="nomo" lang="und" title="Ne-Esperanta nomo. Lingvo: nespecifita">Brown</span>, kulpe ruĝiĝante.</p>

 <p id="dc539">“Malbonulo,” ekkriis <span class="nomo" lang="und" title="Ne-Esperanta nomo. Lingvo: nespecifita">Robinson</span>, “ĉu vi rompis alian koron?”</p>

 <p id="dc540">“Mi, ankaŭ, atendas leterojn,” interrompis <span class="nomo" lang="und" title="Ne-Esperanta nomo. Lingvo: nespecifita">Morris</span>.</p>

 <p id="dc541">“Estus miraklo alie,” diris <span class="nomo" lang="und" title="Ne-Esperanta nomo. Lingvo: nespecifita">Robinson</span>; “ni iru.”</p>

 <p id="dc542">Ĉiuj trovis ke granda nombro da leteroj atendas ilin ĉe la poŝtoficejo, sed <span class="nomo" lang="und" title="Ne-Esperanta nomo. Lingvo: nespecifita">Brown</span> kaj <span class="nomo" lang="und" title="Ne-Esperanta nomo. Lingvo: nespecifita">Morris</span>, ekvidinte la skribaĵojn sur kelkaj, enpoŝigis ilin, ŝajnigante, ke ili estas malgravaj. Tamen, unu post la alia, baldaŭ ili plendis al <span class="nomo" lang="und" title="Ne-Esperanta nomo. Lingvo: nespecifita">Robinson</span> pri laciĝo, kaj je la deka horo petis permeson reiri en la hotelon.</p>

 <p id="dc543">“Mi tute komprenas,” respondis <span class="nomo" lang="und" title="Ne-Esperanta nomo. Lingvo: nespecifita">Robinson</span>, sarkasme. “Iru kaj legu viajn malsaĝajn amleterojn, kondiĉe ke vi ne deziru, ke mi iru ankaŭ por ilin aŭskulti.”</p>

 <p id="dc544">Protestante pri la malpravaj konkludoj de la amiko, <span class="nomo" lang="und" title="Ne-Esperanta nomo. Lingvo: nespecifita">Brown</span> kaj <span class="nomo" lang="und" title="Ne-Esperanta nomo. Lingvo: nespecifita">Morris</span> forlasis lin, kaj post kelkaj minutoj troviĝis en siaj propraj dormĉambroj, kie la tralego de la ricevitaj leteroj ne longe prokrastiĝis. Ni rigardu super la ŝultro de <span class="nomo" lang="und" title="Ne-Esperanta nomo. Lingvo: nespecifita">Brown</span>, kaj vidu tion, kio kaŭzis lian feliĉan rideton. Du paĝojn li jam turnis, tial ni nur povas legi la lastajn frazojn:</p>

 <blockquote> <p id="dc545">... se vere vi la veron diris, kaj estas vere ke vi volas min denove renkonti, vi estos en Ostendo je la dekkvina, kaj vi povos vidi min ĝuste je la tria antaŭ la kazino. Ne estu malfrue, ĉar eĉ iom da tempo mi ne ŝatas atendi. Pri ĉi tiu letero la onklino ne scias. Ĝis la revido, <span class="nomo" lang="und" title="Ne-Esperanta nomo. Lingvo: nespecifita">Dora Dufer</span>.</p>

 </blockquote> <p id="dc546">Leginte tion, “maljuna” <span class="nomo" lang="und" title="Ne-Esperanta nomo. Lingvo: nespecifita">Brown</span>, la malŝatanto de ĉiuj virinoj, permesis la amatan pipon fali teren, por lippremi la leteron.</p>

 <p id="dc547">Nu, ni iru piedpinte en la ĉambron de <span class="nomo" lang="und" title="Ne-Esperanta nomo. Lingvo: nespecifita">Morris</span>, por vidi, kion li faras. Facile estas diveni, ke la ricevitaj novaĵoj estas bonaj, ĉar lia vizaĝo ankaŭ estas lumigita, kaj la okuloj brilas ĝoje. Jen paĝo el la letero kiun li legas:</p>

 <blockquote> <p id="dc548">... la patro estas tre kontenta pri la laboro, kiun vi faris en Parizo, kaj, kiel prezidanto de la Asocio de Antikvistoj, li intencas proponi, ke vi ricevu pligrandigitan salajron. Li ankaŭ ne plu malpermesas, ke mi rigardu vin kiel fianĉon. Ĉu tio vin surprizas? Ĉu vi kredis vere ke mi rifuzis “vian manon kaj koron” pro tio, ke mi ne amas vin? Malsaĝa knabo! mia koro estis ĉiam la via. Se vi ankoraŭ ne estas forgesinta min, kaj ankoraŭ ne ĉesis min ami, renkontu min antaŭ la kazino en Ostendo, je la tria posttagmeze, ĵaŭdon la dekkvinan. Poste, mi alkondukos vin al la patro, kiu imagos – la karulo – ke la hazardo kunvenigis nin. Ĉiam la via, <span class="nomo" lang="und" title="Ne-Esperanta nomo. Lingvo: nespecifita">May</span>.</p>

 </blockquote> <p id="dc549">“Mi vidos ŝin ĵaŭdon,” murmuris <span class="nomo" lang="und" title="Ne-Esperanta nomo. Lingvo: nespecifita">Morris</span>, “ĉu estas eble? Ĉu tiom da ĝojo povas ekzisti en la mondo? Kaj mi pensis ke ŝi ne amas min. Mi penis ŝin forgesi per la amindumado de aliaj fraŭlinoj, kaj eĉ proponis edziĝi kun <span class="nomo" lang="und" title="Ne-Esperanta nomo. Lingvo: nespecifita">Julie</span>. <span class="fremda" lang="und" title="Ne-Esperanta teksto. Lingvo: nespecifita">Oh</span>, <span class="nomo" lang="und" title="Ne-Esperanta nomo. Lingvo: nespecifita">Julie</span>! kia saĝulino vi estas! Vi antaŭdiris la veron, skribante al mi pri la angla floro kiun la sorto elektos por mi. Ĵaŭdon!” li daŭrigis, eltirante taglibreton el la poŝo, kaj malferminte ĝin, li ekkriis:</p>

 <p id="dc550">“La dekkvinan! Tiu estas la dato aranĝita por iri Berlinon! Se mi penos klarigi la aferon al la aliaj, ili ne kredos pri la graveco kaj sincereco de ĝi. Mi sekvos la ekzemplon de <span class="nomo" lang="und" title="Ne-Esperanta nomo. Lingvo: nespecifita">Tom</span>, vojaĝos Ostendon, kaj faros klarigojn poste.”</p>

 <p id="dc551">Sciiĝinte pri liaj aferoj, ni nun sekvu <span class="nomo" lang="und" title="Ne-Esperanta nomo. Lingvo: nespecifita">Robinson</span>; sed, en kiu direkto? Unue, ni iru en la <em><span class="nomo" lang="und" title="Ne-Esperanta nomo. Lingvo: nespecifita">Flora Garden</span></em>, tial ke la Hispanoj, tagmanĝante sur la ŝipo, esprimis deziron ĉeesti la tiean koncerton. La vespero estas varma kaj belega, kaj granda amaso da vizitantoj promenadas inter la belaj floraĵoj; sed ne profitus esti aŭtoro, se oni ne estus sufiĉe lerta por trovi laŭvole unu el siaj propraj kreitaĵoj, tial ne estos malfacila afero meti la manon sur la Anglon.</p>

 <p id="dc552">Ha, jen li jam estas, ŝajnigante sin senĝena, sed fakte serĉante iun, kiu ĝis nun ne aperis.</p>

 <p id="dc553">Ni alvenas oportune, ĉar lia atento estas ĵus alvokita al disputo inter kelkaj ebriaj junuloj, al kiuj <span class="nomo" lang="und" title="Ne-Esperanta nomo. Lingvo: nespecifita">Robinson</span> tuj alproksimiĝas por vidi la “sporton”. Dum la sekvanta tumulto, maljuna sinjoro estas faligita teren de unu el la malpaculoj. Vidinte tion, <span class="nomo" lang="und" title="Ne-Esperanta nomo. Lingvo: nespecifita">Robinson</span>, ĉiam preta por partopreni en bataleto, unue helpis la sinjoron leviĝi, kaj due, petinte la atakinton ke li sin defendu, komencis lin pugnobati laŭ la plej moderna metodo. La afero ne daŭris longe, ĉar baldaŭ policanoj alvenis por disigi la kunbatalantojn. Je tio, la maljunulo alproksimiĝis al <span class="nomo" lang="und" title="Ne-Esperanta nomo. Lingvo: nespecifita">Robinson</span> por lin danki pro lia protekto, sed li tuj eltrovis ke ili jam konatiĝis.</p>

 <p id="dc554">“Sinjoro <span class="nomo" lang="und" title="Ne-Esperanta nomo. Lingvo: nespecifita">Robinson</span>!” ekkriis la maljunulo surprizite.</p>

 <p id="dc555">“Sinjoro <span class="nomo" lang="und" title="Ne-Esperanta nomo. Lingvo: nespecifita">Manuel</span>!” respondis <span class="nomo" lang="und" title="Ne-Esperanta nomo. Lingvo: nespecifita">Robinson</span> ĝoje.</p>

 <p id="dc556">Vere, la mondo estas tre malgranda loko, kaj tion pensis la Anglo en tiu momento, trovante, ke la sinjoro al kiu li faris helpon estas, efektive, la Hispano kun kiu li tagmanĝis surŝipe, antaŭ kelkaj horoj.</p>

 <p id="dc557">Sinjoro <span class="nomo" lang="und" title="Ne-Esperanta nomo. Lingvo: nespecifita">Manuel</span> petis, ke <span class="nomo" lang="und" title="Ne-Esperanta nomo. Lingvo: nespecifita">Robinson</span> akompanu lin kaj la filinon – kiu tiam venis por aldoni siajn dankojn al tiuj de la patro – ĝis lia hotelo. Unue <span class="nomo" lang="und" title="Ne-Esperanta nomo. Lingvo: nespecifita">Robinson</span> ruze senkulpigis sin pro la malfrua horo, sed oni kontraŭstaris liajn argumentojn, kaj fine la tri kunveturis al la <em><span class="nomo" lang="und" title="Ne-Esperanta nomo. Lingvo: nespecifita">Monopole</span></em>.</p>

 <p id="dc558">La leganto jam divenis ke la Hispanoj parolis angle, alie nia amiko ne estus denove renkontinta ilin kun tiom da plezuro. Dum la babilado en la hotelo, li sciiĝis, ke ili faras rondvojaĝon, kaj, post vizito al Ostendo, intencas pasigi kelkajn semajnojn en Anglujo, antaŭ ol reiri hejmen.</p>

 <p id="dc559">“Nia programo ne estas tute fiksita,” diris Sinjoro <span class="nomo" lang="und" title="Ne-Esperanta nomo. Lingvo: nespecifita">Manuel</span>, “esceptinte ke ni volas esti en Ostendo je la dekkvina por vidi la “Batalo de Floroj”, kiu tiam okazos.”</p>

 <p id="dc560"><span class="nomo" lang="und" title="Ne-Esperanta nomo. Lingvo: nespecifita">Robinson</span> pripensadis tion dum la fino de la vespero, dezirante rerenkonti siajn novajn amikojn, aŭ, pliĝuste, la ĉarman Isabelon, kiu jam kreis “novan senton” en lia koro. Sed li timis tion, kion dirus la amikoj, se li anoncus sian intencon iri Ostendon anstataŭ Berlinon. Fine, la momento alvenis por diri “adiaŭ”, kaj kiam la patro esprimis esperon, ke ili renkontiĝos denove en Anglujo, <span class="nomo" lang="und" title="Ne-Esperanta nomo. Lingvo: nespecifita">Robinson</span> diris mallaŭte al la fraŭlino: “Kial ne en Ostendo?”</p>

 <p id="dc561">“Vi ĝin deziras?” demandis ŝi ridetante.</p>

 <p id="dc562">“Tutkore!” li respondis.</p>

 <p id="dc563">“Ni ne ankoraŭ decidis pri hotelo; sed atendu min antaŭ la kazino ĵaŭdon.”</p>

 <p id="dc564">“Je kioma horo?”</p>

 <p id="dc565">“Je la tria!” diris ŝi.</p>

 <p id="dc566">“Mi estos tie; ĝis tiam, adiaŭ!”</p>

 </div>

 <div class="chapitro" id="tri-angloj-alilande-11"> <h3 id="dc567">ĈAPITRO <span class="num" title="">XI</span>.</h3> <p id="dc568">Estis la dekkvina, sed, anstataŭ belega, brila kaj korinspiranta tago, kian postulas “Batalo de Floroj”, ŝajnis ke lia moŝto “J.P.”<a class="noto" title="Ligilo al “#noto-tri-angloj-alilande-2”" href="#noto-tri-angloj-alilande-2" id="ptr-tri-angloj-alilande-2">*</a> intencas subakvigi la teron ĝis la lasta guteto da pluvo. Efektive, pluvis, ne guton post guto laŭ kutimo, sed amase, kiel akvofalo. Tra fenestroj de hoteloj, pensionoj, domoj kaj dometoj, multege da vizitantoj rigardis ĉagrene kaj malpacience. Simpation ni sentas por ĉiuj, sed aparte por la tri paroj da gejunuloj, kiuj aranĝis rendevuojn dum tiu tago.</p>

 <div id="noto-tri-angloj-alilande-2" class="noto "> <a class="noto" href="#ptr-tri-angloj-alilande-2">*</a> <span class="nomo" lang="und" title="Ne-Esperanta nomo. Lingvo: nespecifita">Jupiter Pluvius</span>.</div>

 <p id="dc569">La tri Angloj jam alvenis Ostendon. Certe, spaco mankas por detale rakonti la diversajn pretekstojn iliajn por sin reciproke eviti dum la antaŭa tago. Sufiĉas diri, ke ĉiu, decidinte iri Ostendon sen ia antaŭsciigo al la aliaj, pagis sian hotelan kalkulon, sekrete ŝteliris el la hotelo, kaj veturis per la frumatena ekspreso, kredante, ke la aliaj iros Berlinon kelkajn horojn poste. Eble, ili estus vidintaj unu la aliajn je la foriro el la stacidomo en Ostendo, se la terura vetero ne estus deviginta ilin ensalti en la plej proksimajn veturilojn.</p>

 <p id="dc570">Ni sciiĝis de “Hamleto” ke “Diaĵo direktas nian sorton, eĉ se ni mem de la celo malproksimiĝas”. Disputi kontraŭ tio mi ne havas la deziron, sed mi povas konstati, ke ankaŭ ekzistas “diableto”, kiu gajigas sin pro la malfeliĉoj de gejunuloj, kaj tiu malbonuleto nepre atendis la alvenon de la Angloj en la fama marborda urbo. Alie, kial okazis, ke <span class="nomo" lang="und" title="Ne-Esperanta nomo. Lingvo: nespecifita">Brown</span> veturis al la hotelo <em><span class="nomo" lang="und" title="Ne-Esperanta nomo. Lingvo: nespecifita">Continental</span></em>, kie loĝis la amatino de <span class="nomo" lang="und" title="Ne-Esperanta nomo. Lingvo: nespecifita">Morris</span>; ke <span class="nomo" lang="und" title="Ne-Esperanta nomo. Lingvo: nespecifita">Robinson</span> iris al la <em><span class="nomo" lang="und" title="Ne-Esperanta nomo. Lingvo: nespecifita">Royal Palace</span></em>, kie estis la amatino de <span class="nomo" lang="und" title="Ne-Esperanta nomo. Lingvo: nespecifita">Brown</span>; kaj ke <span class="nomo" lang="und" title="Ne-Esperanta nomo. Lingvo: nespecifita">Morris</span> luis ĉambron en la hotelo elektita de Sinjoro <span class="nomo" lang="und" title="Ne-Esperanta nomo. Lingvo: nespecifita">Manuel</span> kaj lia filino, por kiu <span class="nomo" lang="und" title="Ne-Esperanta nomo. Lingvo: nespecifita">Robinson</span> jam havis tiajn agrablajn sentojn?</p>

 <p id="dc571">Dank’ al ĉi tiuj cirkonstancoj, la tri Angloj, estante en diversaj hoteloj, pasigis kelkajn horojn malpacience atendante la aranĝitajn rendevuojn. Kiom da fojoj ili malbenis la veteron, timante ke pro ĝi la amatino ne venos al la kazino, ne estus eble konstati; sed estas certe, ke eĉ dum unu momento, neniu el ili imagis, ke la aliaj estas efektive en la sama urbo kaj okupas sin pri la “sama ludo”.</p>

 <p id="dc572">Fine, la ŝajne rampantaj fingroj de la horloĝoj alproksimiĝis la duonon post la dua, kiam, kvazaŭ laŭ antaŭe aranĝita signalo, la tri Angloj eliris siajn hotelojn kaj marŝis rapide al la kazino. Oni kompreneble supozus, ke alveninte tien, ili tuj renkontiĝus, sed tio ne okazis. Por diri la veron, ĉiu estis okupata ekskluzive per la pensado pri sia serĉatino, ripetante la vortojn: “Ĉu la vetero malhelpos ŝian alvenon, aŭ ĉu la amo enpelos ŝin en miajn brakojn?”</p>

 <p id="dc573">Unu fojon <span class="nomo" lang="und" title="Ne-Esperanta nomo. Lingvo: nespecifita">Morris</span> efektive tuŝis la manikon de <span class="nomo" lang="und" title="Ne-Esperanta nomo. Lingvo: nespecifita">Brown</span>, sed la okuloj de ambaŭ estis algluitaj al du virinoj, kiuj samtempe ilin alproksimiĝis; tamen, anstataŭ la dezirataj belulinoj, troviĝis du kompatindaj baletistinoj, rapidantaj hejmen por ŝanĝi la malsekajn vestojn.</p>

 <p id="dc574">Antaŭ kelkaj centjaroj, saĝulo diris, ke nenio absolute malbona ekzistas sur la tero. Pri tio mi ne deziras disputi, sed subtenon por tia konstato oni povus facile trovi. Ekzemple, ĉiuj legantoj aŭdis la mondfaman anekdoton pri la ovo de la subpastro, kiu estis freŝa “en partoj”, kaj pluan subtenon ni trovas en la konduto de “J.P.”, kiu, je la priskribita okazo, kelkajn minutojn antaŭ la tria returnis ĉiujn kranojn, kaj forportis ĉiujn akvumilojn por ĉesigi la pluvon. Tiam, la malhelaj nuboj disvolviĝis, kaj la suno reaperis sur bluega ĉielo. Ĉiuj pordoj malfermiĝis, kaj la muzikistaro plenigis la aeron per gaja kaj ĉarma valsmuziko. Ombreloj, surtutoj, makintoŝoj malaperis, kaj estis anstataŭitaj de la belaj roboj de virinoj, kaj somerblankaj aŭ malpezaj vestaĵoj de la malpli agrabla duono de la homaro. Vere, aliformiĝo okazis, kaj kun ĝi alvenis tri fraŭlinoj, al kiuj alproksimiĝis la tri amikoj, eltrovante la amatinojn kaj unu la alian samtempe.</p>

 <p id="dc575">La ekkrioj de surprizo kaj miro faritaj dum la sekvanta konfuzo povas esti pli bone imagataj ol priskribataj, ĉar, certe, ne estus interese plene citi la interparolon, kiu estis de la jena speco:</p>

 <table border="1" cellspacing="0" cellpadding="2" class="senbordero"> <tr> <td rowspan="" colspan="" id="dc576"> <span class="nomo" lang="und" title="Ne-Esperanta nomo. Lingvo: nespecifita">Brown</span>:</td> <td rowspan="3" colspan="" class="mezegrandege">}</td> <td rowspan="3" colspan="" id="dc577" class="meze">Karulino mia!! – Kio, je diablo!!! De kie <em>vi</em> venis?</td> </tr> <tr> <td rowspan="" colspan="" id="dc578"> <span class="nomo" lang="und" title="Ne-Esperanta nomo. Lingvo: nespecifita">Morris</span>:</td> </tr> <tr> <td rowspan="" colspan="" id="dc579"> <span class="nomo" lang="und" title="Ne-Esperanta nomo. Lingvo: nespecifita">Robinson</span>:</td> </tr> <tr> <td rowspan="" colspan="" id="dc580">Fraŭlino <span class="nomo" lang="und" title="Ne-Esperanta nomo. Lingvo: nespecifita">Dufer</span>:</td> <td rowspan="3" colspan="" class="mezegrandege">}</td> <td rowspan="3" colspan="" id="dc581" class="meze">Vi do venis!!... Ho, karulino!!... Kia feliĉa renkontiĝo!</td> </tr> <tr> <td rowspan="" colspan="" id="dc582">Fraŭlino <span class="nomo" lang="und" title="Ne-Esperanta nomo. Lingvo: nespecifita">Manuel</span>:</td> </tr> <tr> <td rowspan="" colspan="" id="dc583">Fraŭlino <span class="nomo" lang="und" title="Ne-Esperanta nomo. Lingvo: nespecifita">Hastings</span>:</td> </tr> </table>

 <p id="dc584">La mondo estas tre malgranda loko, kiel mi montros.</p>

 <p id="dc585">La Hispanoj havas proverbon, <em>“<span class="fremda" lang="es" title="Ne-Esperanta teksto. Lingvo: Hispana">Lo que hace el loco a la derreria, hace el sabio a la primeria</span>”</em>, kiu signifas ke “tio, kion faras la malsaĝulo fine, la saĝulo faras komence”. Sendube, en tiu ĉi momento, mi ludas la rolon de malsaĝulo, ĉar mi devas klarigi tion, kion saĝulo estus klariginta antaŭ kelkaj ĉapitroj; tio estas, ke la tri fraŭlinoj pri kiuj, per la strangaj funkciadoj de la sorto, la Angloj interesiĝis, estis, antaŭ kelkaj jaroj, lernantinoj ĉe la sama lernejo en Svislando.</p>

 <p id="dc586">Se mi estus farinta tiun sciigon pli frue, mi estus evitinta la neverŝajnecon, kiu nun penetras mian verkon, ĉar mi estas devigata konfesi, ke la hazarda renkontiĝo de ses gejunuloj, ĉiuj konantaj unu la aliajn, estas tute neordinara, kaj mi nur povas citi alian proverbon ankaŭ hispanan, por min defendi; <em>“<span class="fremda" lang="es" title="Ne-Esperanta teksto. Lingvo: Hispana">Lo que no acaece en un año, acaece en un rato</span>”</em>, kiu signifas: “Afero, kiu eble ne okazus dum jaro, povus okazi dum du minutoj”.</p>

 <p id="dc587">Mi esperas, ke la suprecititaj tradukoj estas pravaj; mi dubas iomete ĉar mia scio de la hispana lingvo estas tre malgranda (fakte, mi devas konfesi, ke mi kopiis la originalajn proverbojn el “Kolekto da Citaĵoj”, por impresi la leganton favore pri mia klereco).</p>

 <p id="dc588">Post ĉi tiu ĉirkaŭparolo, kiu ebligis al la Angloj ke ili faru la demandojn kaj klarigojn pri sia ĉeesto en Ostendo, kaj al la fraŭlinoj, ke ili interŝanĝu opiniojn pri siaj ĉapeloj, mi povas daŭrigi la rakonton pri iliaj aferoj. Sed ne estas facile, eĉ por aŭtoro tiel lerta kiel mi, priskribi la amhistoriojn de tri diversaj paroj, okazantajn samtempe; tamen, ĉar mi eble ofendus kelkajn el miaj legantinoj se mi evitus la taskon, mi klopodos laŭ mia povo, kvankam, al afero tiel grava, mi nepre devas dediĉi novan ĉapitron.</p>

 </div>

 <div class="chapitro" id="tri-angloj-alilande-12"> <h3 id="dc589">ĈAPITRO <span class="num" title="">XII</span>.</h3> <p id="dc590">Sceno unua: Imagu bele brilan lunon supre; larĝan maron el arĝentaj ondoj, senĉese moviĝantaj antaŭ la okuloj; dolĉan someran venteton murmurantan en la oreloj, kaj grandan palmarbon, sub kies folioj troviĝas du geamantoj, kiuj sin rigardas plenvizaĝe, kaj sidas kune, maneton en mano.</p>

 <p id="dc591">“Sed, amante min,” diris la junulo, “kial vi rifuzis edziniĝi kun mi?”</p>

 <p id="dc592">“Ĉu vi forgesas ke la neo de virino signifas jeson?” respondis la knabino.</p>

 <p id="dc593">“Vi ankaŭ rifuzis vidi min,” daŭrigis li.</p>

 <p id="dc594">“Eble mia hararo estis malordigita per pingloj,” ŝi respondis gaje.</p>

 <p id="dc595">“Vi rifuzis vidi min, kaj mi foriris en malespero.”</p>

 <p id="dc596">“La poeto diras, ke la amo povas esperi, eĉ kiam la racio suferas pro malespero,” diris la knabino.</p>

 <p id="dc597">“Sciante, ke vi amas min, karulino,” diris li, “mi neniam malesperos plu.”</p>

 <p id="dc598">“Supozu, <span class="nomo" lang="und" title="Ne-Esperanta nomo. Lingvo: nespecifita">Jack</span>,” ŝi ruze demandis, “supozu ke, post ĉio, la patro rifuzus sian konsenton?”</p>

 <p id="dc599">“Mi tiam laborus pacience kaj diligente por plaĉi lin, atendante ĝis lia opinio pri mi pliboniĝos.”</p>

 <p id="dc600">“Jes, aŭ vi forirus denove por amuziĝi per aliaj knabinoj, kiel en la lastaj monatoj,” sugestis ŝi.</p>

 <p id="dc601">“Karulino mia!” li ekkriis pasie, “mi certigas vin, ke neniam dum mia tuta vivo...”</p>

 <p id="dc602">“Fraŭlino <span class="nomo" lang="und" title="Ne-Esperanta nomo. Lingvo: nespecifita">Dufer</span>, tute ne sciante, ke mi konas vin, sciigis al mi, per letero sendita el Parizo, ke vi enamiĝis je...”</p>

 <p id="dc603">“Estas mensogo!” interrompis la junulo.</p>

 <p id="dc604">“Kio estas?” ŝi demandis.</p>

 <p id="dc605">“Tio, kion vi intencis diri.”</p>

 <p id="dc606">“Sed, ĝin ne aŭdinte, <span class="nomo" lang="und" title="Ne-Esperanta nomo. Lingvo: nespecifita">Jack</span>, kiel vi scias?”</p>

 <p id="dc607">“Mi povas imagi!” li respondis. “Kian ĉarmon <span class="nomo" lang="und" title="Ne-Esperanta nomo. Lingvo: nespecifita">Tom Brown</span> trovas ĉe ŝi, mi ne sukcesas diveni. Komparita kun mia <span class="nomo" lang="und" title="Ne-Esperanta nomo. Lingvo: nespecifita">May</span>, ŝi estas statuo el ŝtono, dum vi estas la naturo mem. Ŝi havas nek belecon, nek spritecon, nek laŭmodecon.”</p>

 <p id="dc608">“Eble, via amiko ne deziras edziĝi pro amo.”</p>

 <p id="dc609">“Sed ŝi ne estas tre riĉa!”</p>

 <p id="dc610">“Mi supozas, ke li nur serĉas la simpation.”</p>

 <p id="dc611">“Nu, li do havos la mian,” respondis la junulo forte.</p>

 <p id="dc612">Tiel bruliginte la reputacion de Fraŭlino <span class="nomo" lang="und" title="Ne-Esperanta nomo. Lingvo: nespecifita">Dufer</span> sur la altaro de sia propra amo, li reiris hotelen. La patro, laŭ la peto de la junulo, ricevis lin en privata ĉambro.</p>

 <p id="dc613">“Profesoro,” li ekkriis, ferminte la pordon, “mi amas vian filinon tutkore. Ĉu vi permesos ke mi...”</p>

 <p id="dc614">“Mia kara knabo,” interrompis la profesoro, “iru al ŝi, kaj parolu pri viaj sentoj en ŝiajn orelojn.”</p>

 <p id="dc615">“Dankon, koran dankon, kara profesoro, sed tio ne estas necesa, ĉar ŝi jam konsentis.”</p>

 <p id="dc616">“Ŝi konsentis?” respondis la profesoro surprizite. “Efektive! Kial do vi venis al mi?”</p>

 <p id="dc617">“Ŝi nur konsentis kondiĉe ke vi aprobas.”</p>

 <p id="dc618">“Ke mi aprobas!! Jes, jes, mi tute komprenas tion; sed, se mi malkonsentus, ne plu estus paco en mia vivo. <span class="nomo" lang="und" title="Ne-Esperanta nomo. Lingvo: nespecifita">May</span> estas bona knabino, la plej bona filino en la tuta mondo kiam ĉio plaĉas al ŝi, sed alie, ŝi... nu, tiam ŝi similas la tutan inan sekson. Nun, foriru; igu ŝin feliĉa, kaj vi meritos ĉiujn miajn benojn. Ne forgesu la vortojn de la fama <span class="nomo" lang="und" title="Ne-Esperanta nomo. Lingvo: nespecifita">Talleyrand</span>: ‘La amo estas realaĵo, kiu naskiĝis el la feina regno de romanoj.’ Tial gardu ĝin zorge.”</p>

 <p>–</p>

 <p id="dc619">Sceno dua: Ostendo, je la dekunua matene, la sekvintan tagon.</p>

 <p id="dc620">Trankvila maro, sub sennuba ĉielo, gajigas amason da homoj, kiuj senĉese kaj feliĉe naĝadas, vadadas, babiladas, ridadas; rememorigante min pri la bone konataj vortoj de Zamenhof:</p>

 <p id="dc621">...“ili faras en konsento <br>unu grandan rondon familian.”</p>

 <p id="dc622">Sed malfeliĉe, ĉiuj ne ankoraŭ komprenas unu la alian. Ekzemple, rigardu la kompatindan fremdulon tie; li jam finis sian naĝon kaj evidente multe deziras forlasi la akvon por revestiĝi, sed, estante miopulo, li ne povas vidi sufiĉe bone sen la okulvitroj, kaj serĉas vane sian banveturilon. Kion fari? Al kiu sin turni? De kiu havigi informon? Li prezentas al ĉiuj bildon de malfeliĉeco, ĉar liaj longaj haroj kiuj ordinare kovras la senharan verton de lia kapo, kunpendiĝas laŭlonge la maldekstran vangon, kaŭzante multe da amuzo al ĉiuj rigardantoj. De unu baniĝanto al alia li vadas, demandante: “Kie estas la banveturilo, numero tricent okdek kvin?”</p>

 <p id="dc623">Neniu ŝajnas kompreni la peton, ĝis li ĝin faras al malicema knabo, kiu tuj montras al li unu kiun li scias okupata de maljunulino. Dankinte la knabon, la fremdulo iras kiel eble plej rapide al la montrita veturilo, sekvata de la knabo kune kun kelkaj amikoj, kiujn li jam sciigis pri sia ŝerco. Nedubante, ke la veturilo estas lia, la viro enpuŝas la pordon por eniri, kiam laŭta ekkrio de indigno kaj alarmo, farita de ina voĉo, penetras la aeron. Samtempe, la sekvantoj altiras la atenton de ĉiuj apuduloj, kriante: “Kanajlo! Venu el tiu virina banveturilo!!”</p>

 <p id="dc624">Amaso da scivolemuloj tuj ĉirkaŭas la malfeliĉan kaj senkulpan viron, nomante lin “Kanajlo”, “Fripono”, “Ŝtelisto”, kaj aliaj similaj, sed egale nemerititaj nomoj. Kion fari aŭ kien iri, li tute ne scias, sed lia “taso”, jam plena ĝis la supro per mizero, superfluas kiam el la amaso bone konata voĉo ekkrias: “Kara Sinjoro <span class="nomo" lang="und" title="Ne-Esperanta nomo. Lingvo: nespecifita">Brown</span>, mi fine vin trovis!”</p>

 <p id="dc625">Aŭdinte tiun voĉon, la neforgeseblan voĉon de la vidvino, Sinjorino <span class="nomo" lang="und" title="Ne-Esperanta nomo. Lingvo: nespecifita">Snap</span>, nia amiko <span class="nomo" lang="und" title="Ne-Esperanta nomo. Lingvo: nespecifita">Brown</span> (ĉar tiel nomiĝis la fremdulo, kies malfeliĉaĵojn mi ĵus priskribis) ricevis tian kuraĝon, kia ofte naskiĝas el ekstrema teruro, faris vojon perforte tra la amaso, kaj kuris rapide al sia hotelo, tute forlasinte siajn vestojn kaj posedaĵojn al la sorto, aŭ pli ĝuste al la honesteco de la posedanto de la banveturiloj... <span class="nomo" lang="und" title="Ne-Esperanta nomo. Lingvo: nespecifita">Brown</span> neniam revidis ilin.</p>

 <p id="dc626">Post duonhoro, li reaperis vestita per aliaj vestoj, petis ke oni alkondukigu fiakron, kaj diris al la direktisto, “Iru hotelon <em><span class="nomo" lang="und" title="Ne-Esperanta nomo. Lingvo: nespecifita">Royal Palace</span></em>!” Tien alveninte, li petis ke oni anoncu lian nomon al Sinjorino <span class="nomo" lang="und" title="Ne-Esperanta nomo. Lingvo: nespecifita">Dufer</span>.</p>

 <p id="dc627">“Sinjorino <span class="nomo" lang="und" title="Ne-Esperanta nomo. Lingvo: nespecifita">Dufer</span> ne estas en la hotelo,” respondis kelnero, post kelkaj minutoj, “sed Fraŭlino <span class="nomo" lang="und" title="Ne-Esperanta nomo. Lingvo: nespecifita">Dufer</span> akceptos vin se vi venos kun mi.”</p>

 <p id="dc628">Certe, la sorto decidis rekompenci <span class="nomo" lang="und" title="Ne-Esperanta nomo. Lingvo: nespecifita">Brown</span> por la mizero kiun li suferis dum la ĵus pasinta horo. Sekvinte la kelneron en la privatan salonon de la Duferoj, li tuj alproksimiĝis al la fraŭlino, kaj sen ia rimarko pri ŝia sano, pri la onklino, aŭ pri la vetero (laŭ la ordinara kutimo de la Angloj), li ekkaptis ŝian manon, premante ĝin tiel forte ke ŝi preskaŭ estis devigata ekkrii pro doloro, kaj diris timeme: “Mi volis vidi vian onklinon por peti, ke ŝi permesu, ke mi vidu vin. Malfeliĉe, ŝi ne estas ĉi tie, kaj mi vidas vin sen tia permeso.”</p>

 <p id="dc629">“Ĉu la permeso estas tute necesa?” ŝi demandis ridetante.</p>

 <p id="dc630">“Jes, ĉar mia nuna vizito havas gravan celon.”</p>

 <p id="dc631">“Ĉu vere?”</p>

 <p id="dc632">“Jes. Almenaŭ al mi.”</p>

 <p id="dc633">“Kaj ankaŭ al mi,” ŝi respondis.</p>

 <p id="dc634">“Al vi!”</p>

 <p id="dc635">“Certe,” diris ŝi, ruĝiĝante, “ĉar ŝajnas eble, ke mi neniam plu povos uzi la manon.”</p>

 <p id="dc636">“Ho, pardonu min,” petis <span class="nomo" lang="und" title="Ne-Esperanta nomo. Lingvo: nespecifita">Brown</span>, liberigante la manon, “Ĉu vere mi vundis vin?”</p>

 <p id="dc637">“Nur iomete,” ŝi respondis. “Estas nenio; sed nun diru, kial mi havas la plezuron de via vizito?”</p>

 <p id="dc638">En la momento, kiam li eniris la salonon, la kuraĝo de <span class="nomo" lang="und" title="Ne-Esperanta nomo. Lingvo: nespecifita">Brown</span> estis sufiĉe forta por supersalti ĉiujn bariloln, sed iom post iom ĝi tute nuliĝis, kaj anstataŭ kuraĝo lia koro nun enhavis nur timon. Paŝon post paŝo li malproksimiĝis de la fraŭlino, kvazaŭ li intencas forlasi ŝin tute. Efektive, li malfermis iomete la pordon por tion fari, kaj eble estus forkurinta se li ne estus rememorinta la voĉon de la vidvino. Tuj, lia kuraĝo revenis, kaj prenante denove la manon de la fraŭlino en la sian li diris: “Ĉu la nomo <span class="nomo" lang="und" title="Ne-Esperanta nomo. Lingvo: nespecifita">Brown</span> plaĉas al vi?”</p>

 <p id="dc639">“Jes,” ŝi respondis surprizite. “Mi amas tiun nomon multe, ĉar...”</p>

 <p id="dc640">“Jes, jes,” li interrompis vive, “ĉar...?”</p>

 <p id="dc641">“Ĉar mi povas elparoli ĝin tute facile, kaj tio ne ĉiam okazas je la anglaj vortoj.”</p>

 <p id="dc642">“Ĉu vi preferas la vorton ‘<span class="nomo" lang="und" title="Ne-Esperanta nomo. Lingvo: nespecifita">Brown</span>’ al ‘<span class="nomo" lang="und" title="Ne-Esperanta nomo. Lingvo: nespecifita">Dufer</span>’?” li demandis.</p>

 <p id="dc643">Divenante la signifon de la demando, ŝi respondis mallaŭte: “<em class="majusklete">ne</em> la <em>vorton</em>!”</p>

 <p id="dc644">“Tio estas domaĝo,” li diris serioze, “ĉar estonte vi devos tiel nomiĝi.”</p>

 <p id="dc645">Rigardante lin timeme, la nederlanda knabino murmuris: “Mi ne preferas la vorton ‘<span class="nomo" lang="und" title="Ne-Esperanta nomo. Lingvo: nespecifita">Brown</span>’ al ‘<span class="nomo" lang="und" title="Ne-Esperanta nomo. Lingvo: nespecifita">Dufer</span>’, sed mi amas <span class="nomo" lang="und" title="Ne-Esperanta nomo. Lingvo: nespecifita">Brown</span> mem pli bone ol min.”</p>

 <p id="dc646">“Ĉu vi vere amas min?” li demandis ĝoje.</p>

 <p id="dc647"><em>“<span class="fremda" lang="nl" title="Ne-Esperanta teksto. Lingvo: Nederlanda">Ja, ja</span>,”</em> ŝi respondis dolĉe.</p>

 <p id="dc648"><em>“Ja,”</em> li ripetis, “Dio mia! Kial mi neniam studis la nederlandan lingvon? Ĉu ‘<span class="fremda" lang="nl" title="Ne-Esperanta teksto. Lingvo: Nederlanda">ja</span>’ signifas ‘jes’ aŭ ĉu ĝi signifas ‘ne’?”</p>

 <p id="dc649">“Jes,” diris ŝi ridante.</p>

 <p id="dc650">“Signifas ‘<em class="majusklete">ne</em>’?”</p>

 <p id="dc651">“Ne, ĝi signifas ‘jes’, kaj mi...”</p>

 <p id="dc652">Sed ŝi ne povis daŭrigi la parolon, ĉar <span class="nomo" lang="und" title="Ne-Esperanta nomo. Lingvo: nespecifita">Brown</span> altiris ŝin al la koro, kaj premis longan, dolĉan kison sur ŝiajn lipojn, laŭ la plej aprobita maniero, kvankam li neniam antaŭe praktikis tian agon, nek eĉ studis ĝin per kurso de “Lernejo de Korespondado”.</p>

 <p>–</p>

 <p id="dc653">Sceno tria: Salono de la hotelo <em><span class="nomo" lang="und" title="Ne-Esperanta nomo. Lingvo: nespecifita">Continental</span></em>. Sidante ĉe teo-tablo, du fraŭlinoj parolas gaje kaj senĉese.</p>

 <p id="dc654">“El la tuta mondo, mi estas la plej feliĉa knabino,” diris unu.</p>

 <p id="dc655">“Krom mi!” respondis emfaze la alia.</p>

 <p id="dc656">“Kaj mia <span class="nomo" lang="und" title="Ne-Esperanta nomo. Lingvo: nespecifita">Jack</span> estas la plej lerta, nobla kaj belega viro el...”</p>

 <p id="dc657">“Krom mia <span class="nomo" lang="und" title="Ne-Esperanta nomo. Lingvo: nespecifita">Tom</span>.”</p>

 <p id="dc658">“La ringo, kiun li metis sur ĉi tiun fingron, estas la plej ĉarma...”</p>

 <p id="dc659">“Krom la mia,” denove interrompis la amikino.</p>

 <p id="dc660">Malgraŭ tiaj interrompoj, ne okazis vere serioza malkontentiĝo inter ili, tial ke neniu el ili aŭskultis tion, kion diris la alia. Ĉiu havis siajn proprajn pensojn, kiuj rilatis sole al la amato kaj ŝi mem. Je tiu punkto de la interparolado, kelnero eniris la salonon kaj anoncis: “Fraŭlino <span class="nomo" lang="und" title="Ne-Esperanta nomo. Lingvo: nespecifita">Manuel</span>.”</p>

 <p id="dc661">Vidante ŝin, la du fraŭlinoj tuj kuris al ŝi, kaj, kaptante ŝiajn manojn, ekkriis unuvoĉe: “Gratulu min, karulino mia!”</p>

 <p id="dc662">“Pri kio?” demandis la vizitantino, surprizite.</p>

 <p id="dc663">“Pri mia fianĉiĝo,” respondis la aliaj samtempe.</p>

 <p id="dc664">“Ĉu estas eble ke vi ambaŭ fianĉiĝis?”</p>

 <p id="dc665">“Jes, jes.”</p>

 <p id="dc666">“Kun kiuj?”</p>

 <p id="dc667">“Kun <span class="nomo" lang="und" title="Ne-Esperanta nomo. Lingvo: nespecifita">Jack</span>!” “Kun <span class="nomo" lang="und" title="Ne-Esperanta nomo. Lingvo: nespecifita">Tom</span>!” “Kompreneble,” ili respondis gaje, en dueto.</p>

 <p id="dc668">Sed tiu deklaro ne havis la atenditan rezulton, ĉar anstataŭ gratuli, karesi, kaj paroli dolĉajn vortojn de plezuro kaj kontentiĝo en la orelojn de siaj amikinoj, Fraŭlino <span class="nomo" lang="und" title="Ne-Esperanta nomo. Lingvo: nespecifita">Manuel</span> subite ĵetis sin sur sofon, kaj ploris kvazaŭ ŝia koro estus krevonta.</p>

 <p id="dc669">Unue, ili vane penis konsoli ŝin, sed post iom da tempo ŝi trankviliĝis denove, kaj respondis iliajn petojn pri la kaŭzo de sia doloro. Ŝajnis, ke ŝi ankaŭ ricevis proponon pri edziĝo.</p>

 <p id="dc670">“De kiu?” demandis la aliaj.</p>

 <p id="dc671">“De <span class="nomo" lang="und" title="Ne-Esperanta nomo. Lingvo: nespecifita">Charlie</span>.”</p>

 <p id="dc672">“<span class="nomo" lang="und" title="Ne-Esperanta nomo. Lingvo: nespecifita">Charlie <span class="nomo" lang="und" title="Ne-Esperanta nomo. Lingvo: nespecifita">Robinson</span></span>?”</p>

 <p id="dc673">“Certe.”</p>

 <p id="dc674">“Kaj vi akceptis lin?”</p>

 <p id="dc675">“Ne, ne; mi rifuzis.”</p>

 <p id="dc676">“Kial? Ĉu vi ne amas lin?”</p>

 <p id="dc677">“Jes, jes; per mia tuta koro.”</p>

 <p id="dc678">“Sed kial vi rifuzis, kiam...”</p>

 <p id="dc679">“Ĉar mi estas fervora katolikino, kaj neniam povus edziniĝi kun herezulo,” ŝi respondis pasie, ekplorante denove.</p>

 <p id="dc680">“Sed <span class="nomo" lang="und" title="Ne-Esperanta nomo. Lingvo: nespecifita">Charlie</span> estas ankaŭ katoliko,” kriis Fraŭlino <span class="nomo" lang="und" title="Ne-Esperanta nomo. Lingvo: nespecifita">Hastings</span> kun eksciteco.</p>

 <p id="dc681">Fraŭlino <span class="nomo" lang="und" title="Ne-Esperanta nomo. Lingvo: nespecifita">Manuel</span> rigardis ŝin riproĉe, kaj diris: “Ne ŝercu, <span class="nomo" lang="und" title="Ne-Esperanta nomo. Lingvo: nespecifita">May</span>, ĉar mia koro estas jam plena de mizero.”</p>

 <p id="dc682">“Estas la vero,” respondis la Anglino. “Sinjoro <span class="nomo" lang="und" title="Ne-Esperanta nomo. Lingvo: nespecifita">Robinson</span> loĝas en <span class="nomo" lang="und" title="Ne-Esperanta nomo. Lingvo: nespecifita">Manchester</span>, kie troviĝas multaj katolikoj.”</p>

 <p id="dc683">“Li estas ankaŭ katoliko?” kriis Fraŭlino <span class="nomo" lang="und" title="Ne-Esperanta nomo. Lingvo: nespecifita">Manuel</span>. “Ho! mi do estos la plej feliĉa knabino en la tuta mondo.”</p>

 <p id="dc684">“Krom mi,” diris la du aliaj.</p>

 <p>–</p>

 <p id="dc685">Kelkajn horojn pli malfrue, la tri Angloj sin trovis en fumejo, interparolante pri siaj aferoj, kaj formante tre gajan grupeton.</p>

 <p id="dc686">“Mi konfesas,” diris <span class="nomo" lang="und" title="Ne-Esperanta nomo. Lingvo: nespecifita">Robinson</span>, “ke mi sentis min korŝirita kiam ŝi rifuzis edziniĝi kun mi, aŭ eĉ klarigi al mi siajn motivojn.”</p>

 <p id="dc687">“Estis taŭga venĝo por la sistema ŝerco kiun vi faris kontraŭ maljuna <span class="nomo" lang="und" title="Ne-Esperanta nomo. Lingvo: nespecifita">Tom</span>,” ekkriis <span class="nomo" lang="und" title="Ne-Esperanta nomo. Lingvo: nespecifita">Morris</span>.</p>

 <p id="dc688">“Ŝerco kontraŭ mi?” diris <span class="nomo" lang="und" title="Ne-Esperanta nomo. Lingvo: nespecifita">Brown</span>. “Kion vi aludas?”</p>

 <p id="dc689">“Silentu, <span class="nomo" lang="und" title="Ne-Esperanta nomo. Lingvo: nespecifita">Jack</span>, ne estu malfidela pri tio,” petis <span class="nomo" lang="und" title="Ne-Esperanta nomo. Lingvo: nespecifita">Robinson</span>.</p>

 <p id="dc690">“<span class="nomo" lang="und" title="Ne-Esperanta nomo. Lingvo: nespecifita">Jack</span>!” diris <span class="nomo" lang="und" title="Ne-Esperanta nomo. Lingvo: nespecifita">Brown</span>, “mi petas, ke vi parolu malkaŝe. Inter amikoj, oni devas esti honesta.”</p>

 <p id="dc691">“Jes, la tempo nun alvenis por klarigi ĉion,” respondis <span class="nomo" lang="und" title="Ne-Esperanta nomo. Lingvo: nespecifita">Morris</span>. “Nu, <span class="nomo" lang="und" title="Ne-Esperanta nomo. Lingvo: nespecifita">Tom</span>, mi deziras, ke vi ne maltrankviliĝu plu pri Sinjorino <span class="nomo" lang="und" title="Ne-Esperanta nomo. Lingvo: nespecifita">Snap</span>, ĉar...”</p>

 <p id="dc692">“Sinjorino <span class="nomo" lang="und" title="Ne-Esperanta nomo. Lingvo: nespecifita">Snap</span>?”</p>

 <p id="dc693">“Jes, ĉar ĉiuj aludoj, kiujn oni faris al ŝi dum nia libertempo, devenis de tiu fripono; estis li, kiu aranĝis en Parizo ke virino petu, ke vi akceptu viziton de Sinjorino <span class="nomo" lang="und" title="Ne-Esperanta nomo. Lingvo: nespecifita">Snap</span>, kaj ke vi...”</p>

 <p id="dc694">“Sed mi efektive aŭdis ŝian voĉon, hodiaŭ matene, kaj...”</p>

 <p id="dc695">“Ne, vi <em>kredis</em> ke ĝi estas ŝia voĉo, sed ĝi estis nur tiu de <span class="nomo" lang="und" title="Ne-Esperanta nomo. Lingvo: nespecifita">Charlie</span>, kiu imitas ĉiun kun sukceso.”</p>

 <p id="dc696">“Kaj mi legis ŝian nomon en la listo de vizitantoj ĉe la hotelo!”</p>

 <p id="dc697">“Jes, <span class="nomo" lang="und" title="Ne-Esperanta nomo. Lingvo: nespecifita">Charlie</span> mem skribis tion.”</p>

 <p id="dc698">“Ĉu estas vere, ke Sinjorino <span class="nomo" lang="und" title="Ne-Esperanta nomo. Lingvo: nespecifita">Snap</span> ne serĉas min je la nuna momento?”</p>

 <p id="dc699">“Absolute vere, <span class="nomo" lang="und" title="Ne-Esperanta nomo. Lingvo: nespecifita">Tom</span>,” respondis <span class="nomo" lang="und" title="Ne-Esperanta nomo. Lingvo: nespecifita">Morris</span>, ridante.</p>

 <p id="dc700">“En tiu okazo,” ekkriis <span class="nomo" lang="und" title="Ne-Esperanta nomo. Lingvo: nespecifita">Brown</span>, entuziasme, “mi estas la plej feliĉa viro en la tuta mondo.”</p>

 <p id="dc701">“Krom mi!” respondis liaj du amikoj unuvoĉe.</p>

 </div>

 <br class="rompo"> </div>

 <script src="../js/jquery-3.4.1.slim.min.js"></script><script type="module" src="/py/js.py?m=tutateksto&amp;v=1587754230"></script> </body>

 </html>

 